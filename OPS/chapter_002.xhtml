<?xml version="1.0" encoding="UTF-8"?>
<html xmlns="http://www.w3.org/1999/xhtml" xmlns:epub="http://www.idpf.org/2007/ops">

<head>
  <title>Tesario</title>
  <meta charset="utf-8" />
  <link href="css/stylesheet.css" rel="stylesheet" type="text/css" />
</head>

<body>
    <section>
<p>
    <ul><b>Excursus Biblico</b>
        <li>La Pasqua nell’AT</li>
        <li>La Pasqua nel NT</li>
        <b>Excursus Storico</b>
        <li>La Pasqua nei primi cristiani dal I al III secolo</li>
        <li>Le due gradi tradizioni pasquali (Asiatica e Alessandrina)</li>
        <li>La Tradizione Greca</li>
        <li>La Tradizione Siriaca</li>
        <li>La Tradizione Latina</li>
        <b>Omelie dei Padri fino al III secolo</b>
        Scritti Greci
        <li>Giustino</li>
        <li>Melitone di Sardi</li>
        <li>Apollinare di Gerapoli</li>
        <li>Pseudo Ippolito</li>
        <li>Ireneo</li>
        <li>Clemente Alessandrino</li>
        <li>Origene</li>
        <li>Atanasio</li>
        <li>Basilio di Cesarea</li>
        <li>Gregorio Nazianzeno</li>
        <li>Gregorio Nisseno</li>
        <b>Scritti Siriaci</b>
        <li>Frammento Costituzione Apostolica</li>
        <li>Didascalia Siriaca</li>
        <li>Afrate</li>
        <li>Efrem il siro</li>
        <b>Scritti Latini</b>
        <li>Tertulliano</li>
        <li>Pseudo Cipriano</li>
        <li>Ambrogio</li>
        <li>Preconio Pasquale «exultet»</li>
        <li>Girolamo</li>
        <li>Itinerario di Egeria</li>
        <li>Agostino</li>
        <li>Leone Magno</li>
        <b>Cartine Gerusalemme</b>
    </ul>
</p>
<p>
    <b>Bibliografia</b><br />
    Leone Magno, I Sermoni sul Mistero Pasquale, EDB,<br />
    Enrico Del Cavolo, Forme di vita spirituale nei Padri della Chiesa, Lateran University Press,<br />
    Padri della Chiesa, Il mistero Pasquale, Editrice QUERINIANA,<br />
    Raniero Cantalamessa, La Pasqua nella Chiesa antica, SEI,
</p>
<b>Il Mistero Pasquale nella letteratura dei Padri della Chiesa</b>
<p>
    La diversificazione della Pasqua affonda le sue radici nelle origini stesse della istituzione pasquale.
    Se si mettono a confronto i due più caratteristici testi pasquali dell’Antico Testamento, Esodo 12 e
    Deuteronomio 16, si nota che le differenze non riguardano solo l’aspetto rituale ma anche il
    significato stesso della festa.
    Esodo 12 che riflette la celebrazione più arcaica, la Pasqua ha un significato teologico; ricorda cioè
    principalmente l’azione salvatrice di Dio: è Pasqua perché Dio passò (Es. 12, 23-27).
    In Deuteronomio 16, come pure in Esodo 13-14, comincia ad emergere un protagonista nuovo:
    l’uomo. Alla domanda rituale del figlio: «che significa questo rito?» il padre ormai deve rispondere:
    «con braccio potente il Signore ci ha fatti uscire dall’Egitto» (Es. 13, 14; cfr. Dt. 16, 1).
    Si vanno così delineando due poli nel contenuto spirituale della Pasqua:
    <ol>
        <li>L’immolazione - manducazione dell’agnello;</li>
        <li>L’uscita dall’Egitto, interpretata questa come passaggio dalla schiavitù alla libertà.</li>
    </ol>
    Questa prima fondamentale diversificazione si mantiene e si amplifica nella Pasqua dei giudei, cioè
    nella festa che Israele celebra ogni anno in ricordo degli eventi dell’Esodo. Così, mentre nel
    giudaismo palestinese e rabbinico si mantiene e si accentua il carattere teologico, nonché rituale e
    sacrificale, della Pasqua. Nel giudaismo della diaspora ellenistica, lontano dal tempio, si sviluppa
    una concezione puramente morale e spirituale in cui la Pasqua finisce per significare quasi soltanto
    il passaggio dell’uomo dai vizi alla virtù, dal mondo a Dio.
    Il Nuovo Testamento non annulla questa bipolarità della Pasqua, la ritroviamo nel primo testo in cui
    si parla della Pasqua cristiana, 1 Cor. 5, 7-8 la Pasqua della Chiesa, dove appare anch’essa infatti
    costituita da due piani:
    <ol>
        <li>Il piano di Dio realizzato però d’ora in poi da Cristo che è costituito dalla immolazione</li>
        <li>Il piano dell’uomo, come passaggio dai vizi alla virtù, espresso ormai come «conversione dal fermento di
            malizia agli azimi di purità»</li>
    </ol>
    <i>Come si è giunti a un trapianto così rapido e nitido dell’istituzione pasquale dall’Antico al Nuovo
            Testamento, da Israele alla Chiesa?</i>
    Il punto di incontro fu apparentemente un dato puramente cronologico: Cristo era morto (e risorto)
    in Gerusalemme, in occasione di una Pasqua ebraica; per Giovanni, addirittura, in concomitanza
    anche oraria con l’immolazione degli agnelli pasquali nel tempio. Questo dato cronologico da solo
    non sarebbe certamente bastato ad operare la grande trasformazione della Pasqua, se dentro di esso
    non avesse operato un altro dato più forte: quello tipologico.
    L’immolazione di Cristo, era visto come la realizzazione di tutte le figure e di tutte le attese
    contenute nell’antica Pasqua. Melitone di Sardi esprime questo accadimento con un linguaggio che
    ricalca volutamente quello giovanneo dell’incarnazione, come per dire che il mistero pasquale non è
    se non l’estrema linea e la conclusione logica di un processo iniziato con l’incarnazione:

</p>
<p class="center">«La legge divenne verbo,<br/>
    il vecchio divenne nuovo,<br/>
    il tipo divenne realtà,<br/>
    l’agnello divenne il Figlio.»
</p>
<p>
        La diversificazione più originaria della Pasqua cristiana nasce proprio qui: nel grado e nel modo
        diversi con cui essi «pasqualizzano›› la vicenda di Gesù, presentandola come realizzazione
        dell’antica Pasqua, essa fu un’operazione lenta e progressiva.
        I sinottici «pasqualizzano ›› l’eucarestia; vedono cioè in essa, nella cena, il momento in cui la
        Pasqua di Cristo sostituì quella dei giudei e il memoriale della morte del Signore si sovrappose al
        memoriale dell’Esodo. Paolo, oltre che l’eucarestia (cfr. 1 Cor. 11, 25 ss.), pasqualizza anche il
        battesimo, vedendolo come antitipo del passaggio del mar Rosso (cfr. 1 Cor. 10, 1 ss.). Infine 
        Giovanni pasqualizza tutta la vita di Cristo scorgendo in essa il nuovo esodo dell’umanità operato
        dal nuovo Mosè che nel deserto dà la vera manna (cfr. Gv. 6) e fa sgorgare la vera acqua (cfr. Gv.
        4). Il culmine di tutte queste corrispondenze non è tuttavia, come per i sinottici, l’immolazione
        mistica del cenacolo, ma quella reale dell’Agnello di Dio sulla croce (cfr. Gv. 19, 36); è l’« ora ›› di
        Gesù, cioè il suo momento di passare da questo mondo al Padre (cfr. Gv. 13, 1).
        La tensione di unità-diversità, dalla storia si trasmette alla liturgia, dalla Pasqua di Cristo a quella
        della Chiesa.
        La primitiva comunità cristiana, dopo la morte e risurrezione di Cristo, pur continuando, per un
        certo tempo, a «salire al tempio» (At. 3, 1) e celebrare la Pasqua con gli altri giudei, cominciò a
        pensare e a vivere questa festa annuale non più come ricordo dei fatti dell’Esodo e come attesa della
        venuta del Messia, ma piuttosto come ricordo di ciò che alcuni anni prima era accaduto a
        Gerusalemme nei giorni di Pasqua e come attesa del ritorno di Cristo. Il distacco interiore
        precedette quello rituale e la festa cristiana della Pasqua fu celebrata «in spirito e verità» nell’intimo
        del cuore dei discepoli, prima ancora che con un rito e una festa propria. Questa Pasqua liturgica, o
        della Chiesa, si diceva, recepisce e sviluppa il processo di diversificazione già in atto nella Bibbia.
        Per troppo tempo la diversità della Pasqua alle origini del cristianesimo è stata vista come
        contrapposizione tra passione e risurrezione, o tra commemorazione e attesa.
</p>
<p>
    All’inizio, fino al III secolo, dal punto di vista dei contenuti teologici, esiste una tradizione pasquale
    fondamentalmente unitaria: è la tradizione che dal luogo di origine e di maggior fioritura è chiamata
    asiatica, è una Pasqua cristologica, dal contenuto storico-commemorativo ed escatologico.
    La festa di Pasqua ha per protagonista non l’uomo e neppure più il Dio dell’Antico Testamento, ma
    Cristo, dove si commemora tutto il mistero «antico e nuovo» culminante nell’evento salvifico della
    croce e di esso tiene desta l’attesa.
    Tale tradizione, teologicamente unitaria, per motivi e in data non ancora ben chiariti, sul piano
    storico e liturgico (quando cessare il digiuno, in che giorno celebrare la festa), si realizza in due
    modi o con due prassi diverse, dando luogo così a quella «controversia» che agitò la Chiesa sotto
    papa Vittore, portandola sull’orlo del primo grande scisma<a href="#c2_n1" epub:type="noteref"><sup>1</sup></a>.
    Naturalmente lo scegliere come data della festa l’anniversario della passione anziché l’anniversario
    della risurrezione comportava anche una diversa accentuazione tra i due eventi.
    Tuttavia in questo periodo anche fuori dell’Asia Minore, in Gallia, in Africa, a Roma e perfino in
    Alessandria, Pasqua, per sé in primo luogo, commemorava la passione di Cristo, legata molto
    probabilmente al vissuto dell’epoca, infatti in quest’era la chiesa viveva persecuzioni e martirio, ed
    era molto facile legare la Pasqua al vocabolo stesso di passione che è inscindibilmente associata
    l’idea di vittoria e di gloria e quindi l’idea di risurrezione.
    Si guardava dunque alla Pasqua come passione e dunque al venerdì di passione, come fanno i
    quartodecimani dell’Asia Minore, e comunque anche coloro che guardavano alla Pasqua legata alla
    domenica di risurrezione, dove il mistero della Pasqua cambia di prospettiva e forse di clima
    spirituale, non cambiava però il contenuto
    Infatti il quartodecimano Melitone di Sardi che contempla nella notte di Pasqua ebraica, il Cristo
    che è «il Signore che avendo sofferto per colui che soffriva, è risuscitato dai morti e ha portato
    l’uomo con sé nelle altezze dei cieli»; è il Cristo che si proclama personalmente «Pasqua della
    salvezza e risurrezione nostra».
    D’altra parte, Ireneo che celebra la Pasqua di domenica afferma: «Il nome di questo mistero è
    passione, causa di liberazione».
    Sul piano delle idee, la seconda grande tradizione pasquale nasce in Alessandria all’inizio del III
    secolo, con Clemente e Origene, i quali riprendono, cristianizzandola, quella concezione morale e
    spirituale della Pasqua che era fiorita nel giudaismo ellenistico ad opera di Filone.
    La parola-chiave di questa tradizione non è passione, ma passaggio. La si può definire una Pasqua
    antropologica, nel senso che il protagonista di questo passaggio non è Dio, né Cristo, ma l’uomo.
    Nel nuovo quadro, assumono straordinario rilievo i contenuti morali e spirituali impliciti nella storia
    dell’Esodo e nella storia di Cristo, puntualmente rilevati mediante lo strumento di un’esegesi
    anch’essa spirituale basata sull’allegoria. Tutta la vita del cristiano e della Chiesa è un esodo
    dall’Egitto, scandito da diversi passaggi, a partire da quello iniziale della conversione alla fede, fino
    a quello finale fuori dal mondo e dal corpo.
    Nasce la tipologia a tre stadi (ombra-immagine-verità) e con essa l’idea di una «terza Pasqua»,
    quella celeste, l’unica vera e definitiva, perché perfettamente spirituale, senza simboli né figure.
    La Pasqua è anzitutto un passaggio dell’uomo, è chiaro che il suo peso maggiore non risiederà nel
    passato e neppure nel futuro, ma nel presente della Chiesa nel quale soltanto tale passaggio si
    realizza. Gli eventi salvifici non sono certo rinnegati, anzi Origene non fa che richiamarsi ad essi.
    La loro importanza tuttavia in certo senso si attenua, in quanto tutti partecipano in qualche modo in
    maniera simbolica, e la Pasqua di Cristo non è essa stessa che una figura, anche se più chiara di
    quella della legge.
    Il Segno di questa destoricizzazione della Pasqua è l’insistenza sull’idea di una Pasqua continua, a
    spese di quella anniversaria che dice un rimando molto più esplicito all’evento storico
    commemorato.
    Nell’attualizzazione degli eventi salvifici trovano il loro posto i sacramenti della Chiesa. E difatti
    battesimo ed eucarestia occupano un posto rilevantissimo in questa catechesi pasquale, ma in modo
    diverso che nell’altra tradizione, perché anch’essi sono spiritualizzati «Non si deve credere infatti
    che le cose corporee siano figure di altre cose corporee, ma piuttosto di cose spirituali».
    La tensione escatologica non scompare in questa visione della Pasqua; prende però anch’essa una
    fisionomia diversa. Non è più attesa della venuta del Signore, ma è un’escatologia morale e
    individuale che si esprime nel «passare continuamente dalle cose della vita a Dio, affrettandosi
    verso la sua città»
    Queste le due tradizioni originarie sulla Pasqua, ripropongono, come si vede, una dialettica ben nota
    anche in altri ambiti della storia del cristianesimo antico: quella tra teologia asiatica e teologia
    alessandrina. Le tradizioni pasquali posteriori, almeno fino ad Agostino, si può dire non facciano
    altro che o ripetere, sviluppandola, una delle due concezioni descritte, o, più spesso, combinarle tra
    di loro.
</p>
<p>
    <b>Le tradizioni della Chiesa greca</b>

    In Alessandria d’Egitto l’influsso predominante resta quello di Origene. La dimensione storico-
    cristologica e sacramentale (cioè la Pasqua come commemorazione dell’evento della salvezza,

    attualizzato nell’eucarestia) viene però ben presto ad integrare la prospettiva morale e spirituale ad
    opera principalmente di Atanasio, erede, oltre che di Origene, anche di autori di formazione asiatica
    e antignostica come Ireneo. Spiritualmente e liturgicamente, appartiene a questa stessa linea

    Eusebio di Cesarea, anche se in lui, conoscitore delle antiche tradizioni pasquali, la Pasqua-
    passaggio di Origene si combina volentieri con la Pasqua-passione della tradizione asiatica.

    La struttura liturgica della celebrazione (settimana santa, veglia pasquale, Pentecoste), a parte
    l’introduzione della quaresima che avviene al tempo di Atanasio, non fa che continuare quella del
    III secolo nota già da Dionigi alessandrino. Essa mantiene più a lungo che altrove il carattere
    unitario della festa e del mistero.
    La decisione di Nicea di far adottare a tutta la Chiesa il calcolo pasquale alessandrino crea le basi
    per la realizzazione di quella uniformità nella celebrazione della Pasqua che conobbe nell’era
    patristica la sua breve stagione.
    Il risultato più importante di Nicea per lo sviluppo teologico della Pasqua è tuttavia un altro e cioè il
    definitivo distacco della Pasqua cristiana dalla matrice ebraica. La lotta contro coloro che vogliono
    fare la Pasqua con i giudei, che occupa tutto il IV secolo, finisce infatti per dare un improvviso
    sviluppo alla Pasqua legata all’eucarestia.
    Per le chiese orientali (Asia Minore e Palestina), sul piano teologico, è molto difficile ricostruire
    una tradizione altrettanto unitaria di quella alessandrina, perché ogni singolo autore più che
    dall’ambiente spesso è influenzato dalle sue fonti letterarie che comprendono quasi sempre Origene.
    Così, per esempio, troviamo nel cappadoce Gregorio Nazianzeno una concezione della Pasqua tra le
    più vicine a quella di Origene sul piano teologico, ma anche tra le più lontane da quella alessandrina
    quanto all’assetto liturgico.
    Più facile è invece individuare una tradizione orientale diversa da quella alessandrina sul piano
    liturgico. È qui che più evidente e più rapido appare il processo di storicizzazione del mistero
    pasquale e quindi la sua frantumazione in momenti e feste distinte. Per l’Asia Minore e la Siria tale
    processo ci è noto dai Cappadoci e dalle Costituzioni degli Apostoli; per Gerusalemme da Egeria. Il
    criterio predominante qui non è più quello misterico (celebrare tutto il mistero di Cristo
    sinteticamente), ma è quello storico consistente nel celebrare ogni singolo evento nel tempo e, - a
    Gerusalemme, nel luogo - in cui si realizzò la prima volta.
    Dalla Pasqua si passa così rapidamente al ciclo pasquale. È in questi ambienti infatti che è attestata
    per la prima volta una festa distinta della discesa agli inferi al sabato santo, dell’ottava di Pasqua,
    dell’Ascensione e della Pentecoste.
</p>
<p>
    <b>Tradizione siriaca</b>

    La Pasqua dei cristiani siriaci presenta una situazione tutta particolare. Essa ci è nota soprattutto,
    all’inizio, esclusivamente da fonti liturgiche e canonistiche (Frammento Della Costituzione degli
    Apostoli e Didascalia siriaca). Questo fa si che la Pasqua siriaca ci sia più abbondantemente
    documentata nel suo aspetto rituale e liturgico che non nei suoi contenuti teologici. Per la teologia
    abbiamo uno scritto di Afrate, alcuni sermoni e inni di S. Efrem Siro.
    La Pasqua siriaca è erede diretta della tradizione asiatica dei quartodecimani, con la quale, anzi,
    all’origine, pare si confonda. La Pasqua è il giorno «in cui il Salvatore ha patito». E, tuttavia, la
    Pasqua siriaca si distingue teologicamente da quella quartodecirnana, perché legata alla tradizione
    tutta particolare, Pasqua-eucarestia. L’espressione tipica è «mangiare la Pasqua». La Pasqua di
    Cristo si realizzò essenzialmente nella cena, mediante l’istituzione dell’eucarestia, cioè nella sua
    immolazione mistica, più che sulla croce. Fu nel cenacolo che Cristo «compì in verità la figura della
    Pasqua».
    Da questa idea dell’immolazione mistica o eucaristica ha origine lo strano conteggio del triduo della
    morte di Cristo che, secondo Afrate, Efrem e la Didascalía, non comincia al momento della morte
    sulla croce, ma al momento dell’istituzione dell’eucarestia, dal momento cioè in cui Cristo immolò
    se stesso.
    Una tale insistenza sul momento eucaristico riflette chiaramente il magistero dei Sinottici di cui i
    siriaci seguono anche la cronologia della passione. L’immolazione mistica tuttavia, cioè la Pasqua
    della cena, non è staccata dall’immolazione reale, cioè dalla Pasqua della croce: «Noi cristiani, dice
    Afrate, a Pasqua ricordiamo la crocifissione e gli obbrobri del Salvatore».
    Per capire come questi due momenti non creino una dicotomia nella Pasqua cristiana, bisogna
    accennare alla questione della datazione della Pasqua in Afrate e nella Didascalia. Ricavare un
    quadro coerente dello svolgimento dei riti pasquali dalla Didascalia è impresa pressoché disperata.
    Per Afrate però sembra potersi fissare con buona probabilità qual che dato fondamentale che riflette
    almeno la prassi del suo ambiente, se non di tutta la Siria. Egli stabilisce questa successione degli
    eventi:
    <ul>
        <li>
            14/15 Nisan (notte giovedì/venerdi di parasceve), al canto del gallo: Cristo istituisce
            l’eucarestia e, mediante la lavanda dei piedi, istituisce il battesimo che è anch’esso «sacramento
            della passione del Salvatore»
        </li>
        <li>
            15 Nisan (venerdì parasceve, pomeriggio): morte e discesa agli inferi;
        </li>
        <li>
            16 Nisan, primo giorno della settimana, Alba del primo giorno (cfr. Mt. 28, 1): risurrezione.
        </li>
    </ul>
    L’ istituzione dell’eucarestia e morte di Cristo sono artificialmente riunite nell’arco di un solo
    giorno, dal canto del gallo al tramonto. È impossibile che questo non corrisponda a un’esigenza
    liturgica.
    E difatti Afrate dice apertamente: «La nostra (Pasqua) ha luogo nel giorno solenne della passione,
    cioè nella parasceve, che corrisponde al 15 (Nisan)»; e ancora: «per noi, il giorno della solennità è il
    giorno di parasceve». Tutto questo, unito all’importante dettaglio cronologico (l’istituzione
    dell’eucarestia posta al canto del gallo, cioè nel momento fissato tradizionalmente per la fine della
    veglia pasquale) induce a ritenere che Afrate supponga una veglia pasquale celebrata nella notte tra
    il giovedì e il venerdì santo.
    Ma come è possibile supporre ancora una tale prassi in pieno IV secolo,
    Dal testo di Epifanio che parla della prassi di talune Chiese di celebrare due veglie: una nella notte
    tra il giovedì e il venerdì, certamente in ricordo dell’istituzione dell’eucarestia e della morte, e una
    nella notte antecedente la domenica, in ricordo della risurrezione.
    La comunità di Afrate poteva fare della prima veglia la sua vera veglia pasquale, senza tuttavia
    suscitare scalpore, qualora avesse sciolto il digiuno e celebrato una veglia con tutto il resto della
    cristianità anche nella notte tra il sabato e la domenica.
    Che sia così potrebbe farlo pensare anche la corrispondenza che Afrate mette tra il momento
    dell’istituzione dell’eucarestia e quello della risurrezione, entrambi, come si è visto, posti al canto
    del gallo, quando i cristiani erano soliti concludere la veglia.
    Non è escluso che Afrate appartenga a uno di quegli ambienti orientali che nel quarto secolo
    opposero resistenza alla decisione di Nicea di non fare la Pasqua con gli ebrei. Nei suoi scritti si
    nota in ogni caso una evidente polemica con alcuni gruppi cristiani.
    In Efrem e Cirillona, che riflettono la tradizione siriaca posteriore, sono venute meno le complicate
    questioni di calcolo, ma resta intatta la stessa visione interiore della Pasqua. L’istituzione
    dell’eucarestia costituì la Pasqua di Cristo; la sua celebrazione costituisce oggi la Pasqua della
    Chiesa.
    La struttura tipologica è quella a due stadi, tipica di ambienti dove più vivo è il problema del
    rapporto con il giudaismo. Essa contrappone tra loro come tipo e verità, come Pasqua transitoria e
    Pasqua definitiva, non solo la Pasqua dell’Antico Testamento e la Pasqua del Nuovo Testamento
    ma soprattutto, nel presente, la Pasqua dei giudei e la Pasqua della Chiesa.
    Tutto sembra indicare dunque una grande vicinanza tra la Pasqua siriaca del IV secolo e quella
    quartodecimana di Melitone e degli altri autori asiatici del II secolo perché è identica la tipologia a
    due stadi e la polemica antigiudaica, caratteristica di ambienti in cui i cristiani celebravano la
    Pasqua alla stessa data dei giudei.
</p>
<p>
    <b>La tradizione latina</b>

    La teologia pasquale dei latini mostra con singolare chiarezza quanto si è detto sopra e cioè che a
    partire dal III secolo gli autori non fanno che riprendere, sviluppandole o fondendole tra loro, le due
    
    tradizioni originarie: quella asiatica e quella alessandrina.
    Lo sviluppo della concezione pasquale in Occidente, può essere così descritto:
    <ol>
        <li>
            Accettazione iniziale della tradizione asiatica (Pasqua - passione) e il suo
            approfondimento fino alla seconda metà del IV secolo;
        </li>
        <li>
            Crisi di questa concezione al momento in cui l’occidente viene a conoscenza della
            tradizione alessandrina (Pasqua - passaggio);
        </li>
        <li>
            Sintesi e superamento delle due tradizioni nella teologia pasquale di Agostino.
        </li>
    </ol>>
    Grazie a Ireneo che proveniva dall’Asia Minore, nonché a Tertulliano, Ippolito e Lattanzio che si
    erano formati spiritualmente su autori dell’Asia Minore, la prima teologia pasquale a impiantarsi in
    occidente fu quella asiatica, sganciata naturalmente dalla prassi quartodecimana e adattata alla
    prassi domenicale.
    Ne è una prova - non certo la sola - la spiegazione comune a tutti questi autori: Pasqua=passione.
    Essa ebbe un chiaro influsso sull’uso liturgico del termine. Pasqua infatti in senso stretto designa,
    all’inizio, il venerdì santo, oppure lo spazio che va dalla morte di Cristo alla sua risurrezione. Con la
    veglia del sabato notte, finisce la Pasqua e comincia la Pentecoste.
    Questa appare ancora allo stadio di evoluzione che aveva in Asia Minore nel II secolo. Il rilievo che
    comincia a prendere il cinquantesimo giorno non ha rotto l’unità originaria della cinquantina
    pasquale. Pentecoste indica una specie di cassa di risonanza della gioia Pasquale, in cui si
    festeggiava la piena glorificazione di Cristo, la sua presenza spirituale, cioè come Spirito, nella
    Chiesa, e l’attesa del suo ritorno.
    Si tratta letteralmente di una «Pasqua del Signore» (Es. 12, 11), cioè cristologica perché chi soffre è
    Cristo e non il popolo; la veglia stessa è una «Veglia del Signore» (Es. 12, 4-2), perché commemora
    il dormire di Cristo nella morte che divenne veglia, cioè vita, per tutto il mondo.
    La Pasqua non è tanto dunque l’occasione di un discorso morale sull’uomo, quanto di un discorso
    su Cristo e la sua opera redentrice e in particolare; sul mistero della croce. Coerentemente, anche
    l’aspetto sacramentale e mistico (specialmente eucaristico) è fortissimo.
    La crisi di questa antica e costante tradizione è dovuta a due fatti:
    <ol>
        <li>la ripresa di un attivo contatto e scambio culturale con la teologia greca che in questo
                momento è essenzialmente alessandrina</li>
        <li>la traduzione della Bibbia dai testi originali.</li>
    </ol>
    Ambrogio fu colui che per primo immise nel circolo del pensiero latino i contenuti morali e
spirituali della tradizione alessandrina legati alla traduzione Pasqua=Passaggio.
La tradizione Pasqua-passione era troppo radicata tra i latini per poter essere spazzata via di colpo e
lo stesso Ambrogio infatti in più punti rimane ad essa legato.
Tuttavia il baricentro della Pasqua risulta ormai spostato da Cristo all’uomo, perché è l’uomo che
deve ormai passare dal peccato alla virtù, dal mondo a Dio.
Il momento tipologico più importante tende a spostarsi dall’immolazione dell’agnello al passaggio
del mar Rosso, cioè da Esodo 12 a Esodo 13-14. Di conseguenza il sacramento pasquale per
eccellenza non appare più tanto l’eucarestia, quanto il battesimo.
Girolamo, testo ebraico alla mano, tentò di rettificare questa idea di passaggio di ispirazione
Alessandrina e di contenuto antropologico, riportandola all’originario significato biblico e teologico
di passaggio di Dio.
La reazione in nome dell’antica Pasqua-passione dei latini entrò in polemica su questo punto con
Girolamo e gli altri innovatori.
Questa dunque era la situazione quando entrò in scena Agostino:
<ol>
    <li>Da una parte, una concezione arcaica centrata su Cristo e il mistero della sua morte, di cui
            però (caduta l’ingenua spiegazione etimologica Pasqua-passione) era difficile giustificare il
            rapporto con l’originaria istituzione biblica che aveva dato il nome alla Pasqua;
    </li>
    <li>
        Dall’altra, una concezione che dava sì ragione del significato originario del nome della
        Pasqua e dell’istituzione pasquale (Pasqua-passaggio) ma che non riusciva più a farle
        abbracciare il contenuto nuovo costituito dall’evento Gesù Cristo.
    </li>
</ol>
Rimaneva una Pasqua morale e spirituale (Ambrogio), oppure teologica (Girolamo), senza riuscire a
divenire una Pasqua schiettamente cristologica, cioè una Pasqua del Signore.
L’apporto di Agostino fu essenzialmente la soluzione di questa aporia; fu la realizzazione della
difficile sintesi tra l’anima asiatica e l’anima alessandrina della Pasqua occidentale. Egli, che pure
simpatizzava per 1’antica concezione della Pasqua come passione, accetta la correzione di senso di
Girolamo. Fa esplodere tuttavia il significato veterotestamentario o Alessandrino di passaggio,
conferendo ad esso una accezione nuova che lo rende capace di abbracciare il mistero di Cristo.
La scopre leggendo Gv. 13, 1: la Pasqua come passaggio di Cristo da questo mondo al Padre. Su
tale idea Agostino costruisce tutta la sua catechesi pasquale e la definizione stessa di Pasqua come
passaggio per passione ( Transitus per passionem) .
Questa definizione non rappresenta un compromesso fra le due tradizioni pasquali fino ad allora
antagoniste, ma è invece una vera sintesi. Con essa Agostino porta a termine il processo di
cristianizzazione della Pasqua antica riconoscendo in pieno il carattere pasquale non solo
dell’immolazione di Cristo, ma anche della sua risurrezione: «Passione e risurrezione del Signore,
ecco la vera Pasqua».
Tramite la fede nella risurrezione questa Pasqua di Cristo diventa Pasqua della Chiesa: «Tramite la
passione, il Signore passò dalla morte alla vita, aprendo la via a noi che crediamo nella sua
risurrezione, per passare anche noi dalla morte alla vita».
La beata passione mantiene, il posto centrale che aveva nella tradizione latina arcaica, ma essa è
meglio inserita nel dinamismo della Pasqua, la quale non consiste più in un fatto (la passione o la
risurrezione), ma un divenire, cioè un passaggio attraverso la passione verso la risurrezione, dalla
morte alla vita.
La dimensione sacramentale e mistica della Pasqua ne risulta più chiaramente fondata.
Un altro equilibrio da ristabilire: era quello tra Pasqua annuale e la Pasqua quotidiana, cioè
l’eucarestia.
La tradizione asiatica aveva accentuato talmente la prima da attirarsi l’accusa, solo apparentemente
strana, di celebrare la Pasqua una sola volta l’anno. La tradizione alessandrina, al contrario, aveva
talmente insistito sulla Pasqua continua e, in seguito, sulla Pasqua settimanale da compromettere il
senso stesso della Pasqua annuale. Agostino stabilisce un rapporto che salva l’una e l’altra cosa. La
Pasqua di Cristo si perpetua nella vita della Chiesa a due livelli e con due ritmi diversi: un ritmo
annuale rappresentato dalla festa di Pasqua, un ritmo settimanale e, addirittura, quotidiano costituito
dalla celebrazione dell’eucarestia. «Il semel si prolunga nel quotannis e nel quotiescumque»: cioè
«Quello che avvenne una volta si prolunga ogni anno e ogni giorno»; la storia nella liturgia,
l’evento nel sacramento.
La struttura tridimensionale del mistero cristiano (ricordo, presenza, attesa), già da tempo operante
con grado diverso di chiarezza nella tradizione, trova anch’essa in Agostino una lucida
formulazione. Tutto a Pasqua riceve luce da queste tre fonti. Anche la gioia. Essa infatti è la
gioia del presente della Chiesa, di coloro che si trovano riuniti e cantano l’Alleluia, ma è «gioia che
si alimenta nel ricordo della passione e della risurrezione di Cristo e nella speranza della vita
futura».
La sintesi operata da Agostino alimenta la tarda Patristica e si travasa nel medioevo latino, come
rivela il rimando sempre più frequente a Gv. 13, 1.
Sul piano dell’assetto liturgico si nota la stessa tendenza a una distribuzione storica del mistero
pasquale, anche se non uniforme tra regione e regione e, in ogni caso, più lenta che in oriente.
Già al tempo di Agostino quasi tutte le innovazioni orientali appaiono adottate in occidente:
liturgizzazione del giovedì santo, doppia celebrazione della passione, al venerdì santo (a livello però
solo di letture e di omelie) e nella veglia pasquale, festa dell’ottava di Pasqua e dell’Ascensione al
quarantesimo giorno.
</p>
<p class="center">
        <b>OMELIE SUL MISTERO PASQUALE<br/>
        SCRITTORI GRECI<br/>
        Filone Asiatico</b>
</p>
<p>
    <i>GIUSTINO, Dialogo con Trifone, 40, 1-3</i><br />
    Il mistero, dunque, dell’agnello che Dio ordinò di immolare quale Pasqua era figura di Cristo con il
    sangue del quale, secondo la dottrina della nostra fede, i credenti in lui ungono le proprie case, cioè
    se stessi. Tutti infatti possono sapere come il plasma che Dio modellò in Adamo divenne abitazione
    del soffio che proveniva da Dio. Che anche questa prescrizione fosse temporanea lo dimostro come
    segue. In nessun posto il Signore permette che si immoli l’agnello pasquale se non nel luogo nel
    quale, è invocato il suo nome, sapendo che sarebbero venuti giorni dopo la passione
    di Cristo quando anche il luogo di Gerusalemme sarebbe stato consegnato ai vostri nemici e tutti i
    sacrifici, senza eccezione, sarebbero cessati. Quanto poi a quella prescrizione di cuocere l’agnello
    per intero, essa era simbolo della passione di croce che il Cristo doveva soffrire.
</p>
<p>
    <i>GIUSTINO, ibidem, 111, 3</i><br />
    La Pasqua era Cristo che fu immolato in seguito, come disse anche Isaia: Come pecora fu condotta
    all’uccisione. E scritto anche che lo avete preso nel giorno di Pasqua e che, parimenti, lo avete
    crocifisso durante la Pasqua? E come il sangue dell’agnello pasquale salvò quelli che erano in
    Egitto, così il sangue di Cristo salva da morte quelli che hanno creduto.
</p>
<p>
    <i>MELITONE DI SARDI, Sulla Pasqua, 1-10</i><br />
    Il brano dell’Esodo degli Ebrei è stato letto e le parole del mistero sono state spiegate: come la
    pecora viene immolata e come il popolo viene salvato. Ora, dilettissimi, dovete comprendere come
    nuovo e antico, eterno e temporaneo, perituro e imperituro, mortale e immortale è il mistero della
    Pasqua. Antico in ragione della legge, nuovo in ragione del Verbo; temporaneo per la figura, eterno
    per la grazia; perituro per l’uccisione della pecora, imperituro per la vita del Signore; mortale per la
    sepoltura sotto terra, immortale per la risurrezione dai morti. Antica infatti è la legge, nuovo ,invece
    il Verbo; temporanea la figura, eterna la grazia; corruttibile la pecora, incorruttibile il Signore; non
    spezzato come agnello, risorto come Dio. Infatti come pecora fu condotto all’uccisione, eppure non
    era una pecora; e come agnello senza voce, eppure non era un agnello: questo infatti avvenne come
    figura perché la verità si rendesse manifesta. Al posto dell’agnello, è venuto il Figlio e al posto della
    pecora l’uomo e nell’uomo Cristo che tutto contiene. L’uccisione dunque della pecora e il sacrificio
    dell’agnello e la scrittura della legge hanno trovato il loro compimento in Gesù Cristo; in vista di lui
    tutto accadde nell’antica legge e, a maggior ragione, nel nuovo Verbo. La legge infatti è divenuta -
    Verbo e l’antico nuovo provenendo entrambi da Sion e da Gerusalemme - e il comandamento
    grazia, e la figura realtà, e l’agnello Figlio, e la pecora uomo, e l’uomo Dio. Come Figlio, infatti, fu
    generato e come agnello trascinato [al sacrificio] e come pecora immolato e come uomo seppellito,
    ma risorse dai morti come Dio, essendo per natura Dio e uomo. Egli è tutto; in ,quanto giudica,
    legge; in. quanto insegna, Verbo; in quanto salva, grazia; in quanto genera, Padre; in quanto
    generato, Figlio; in quanto patisce, pecora; in quanto è sepolto, uomo; in quanto risorge, Dio. Tale è
    Gesù Cristo, al quale è la gloria nei secoli. Amen.
</p>
<p>
    <i>MELITONE DI SARDI, Ibidem 46</i><br/>
    Ora che avete ascoltato la spiegazione della figura e del suo antitipo, ascoltate anche la preparazione
    del mistero. Cos’è la Pasqua? Il nome è derivato dall’accaduto: celebrare la Pasqua viene infatti da
    patire.
</p>
<p>
    <i>MELITONE DI SARDI, Ibidem 65-69</i><br />
    Queste e molte altre cose furono da diversi profeti annunciate intorno al mistero della Pasqua che è
    Cristo, al quale è la gloria nei secoli. Amen. Egli venne dal cielo sulla terra in favore di colui che
    soffriva; rivestì questo stesso nel seno della Vergine e apparve come uomo; prese su di sé le
    sofferenze di colui che soffriva e distrusse le passioni della carne mediante il suo corpo capace di
    soffrire, ma mediante il suo Spirito, non soggetto alla morte, uccise la morte che uccideva l’uomo.
    Egli, infatti, condotto come agnello e immolato come pecora, ci ha riscattati dal vassallaggio del
    mondo come dalla terra d’Egitto; ci ha sciolti dalla schiavitù del demonio come dalla mano del
    Faraone; ha contrassegnate le nostre anime con il sigillo del proprio Spirito e le membra del nostro
    corpo con il sigillo del proprio sangue. Egli è colui che ha ricoperto di vergogna la morte, che ha
    gettato nel lutto il diavolo, come Mosè il Faraone. Egli è colui che ha colpito l’iniquità che ha
    privato l’ingiustizia di discendenza, come Mosè il Faraone. Egli è colui che ci ha fatti passare dalla
    schiavitù alla libertà, dalle tenebre alla luce, dalla morte alla vita, dalla tirannide al regno eterno,
    facendo di noi un sacerdozio nuovo popolo eletto in eterno. Egli è la Pasqua della nostra salvezza.
</p>
<p>
    <i>MELITONE DI SARDI, Ibidem 71</i><br/>
    Questi è l’agnello senza voce. Questi è l’agnello trucidato. Questi È colui che fu partorito da Maria,
    la buona agnella. Questi è colui che dal gregge fu prelevato, e al macello trascinato, e di sera fu
    immolato, e di notte seppellito; colui che sul legno non fu spezzato, che in terra non andò dissolto,
    che dai morti è risuscitato e ha risollevato l’uomo dal profondo della tomba.
</p>
<p>
    <i>MELITONE DI SARDI, Ibidem 100-103</i><br/>
    Il Signore, avendo rivestito l’uomo, avendo patito per colui che pativa ed essendo stato legato per
    colui che era incatenato e giudicato per colui che era condannato e sepolto per colui che giaceva
    nella tomba, risorse dai morti e fece udire la sua voce gridando: Chi vuole stare in giudizio contro
    di me? Che si faccia avanti! Sono io che ho liberato il condannato, sono io che ho reso la vita al
    morto; sono io che faccio risuscitare chi era sepolto. Chi è il mio contraddittore? Sono io - dice - il
    Cristo. Sono io che ho distrutto la morte, che ho trionfato del nemico, che ho calpestato l’Ade, che
    ho legato il forte, che ho rapito l’uomo verso la sommità dei cieli. Sono io - dice -, il Cristo. Orsù,
    dunque, Venite, voi tutte stirpi umane, voi immerse nei peccati. Ricevete la remissione dei peccati.
    Sono io, infatti, la vostra remissione; sono io la Pasqua della salvezza; io l’Agnello immolato per
    voi, lo il vostro riscatto, io la vostra vita, io la vostra risurrezione, io la vostra luce, io la vostra
    salvezza, io il vostro Re. Io vi conduco alle sommità dei cieli. Io vi mostrerò l’eterno Padre; Io vi
    risusciterò con la mia destra.
</p>
<p>
    <i>MELITONE DI SARDI, frammento dall’opera: Sulla Pasqua</i><br/>
    Nel libro Sulla Pasqua, nell’introduzione, [Melitone] indica in questi termini il tempo in cui lo
    compose: «Sotto Servilio Paolo proconsole dell’Asia, all’epoca del ,martirio di Sagaris, ci fu una
    grande disputa a Laodicea a riguardo della Pasqua che cadeva proprio a proposito in quei giorni ed
    ecco cosa si scrisse».
</p>
<p>
    <i>APOLLINARE DI GERAPOLI, frammenti dall’opera Sulla Pasqua</i><br/>
    Anche Apollinare santissimo vescovo di Gerapoli in Asia, che fu vicino ai tempi degli Apostoli, nel
    libro che ,scrisse Sulla Pasqua, sostenne una posizione analoga scrivendo: «Altri suscitano contese
    intorno a queste cose per ignoranza; ma sono da scusare, giacché l’ignoranza non è da perseguire
    con l’accusa, ma piuttosto bisognosa. di essere istruita. Essi dicono che il 14 [Nisan] il Signore
    mangiò l’agnello con i discepoli e che patì il giorno solenne degli azimi e spiegano che Matteo dice
    come intendono essi. Ma la loro opinione è in disaccordo con la legge e secondo essi i Vangeli
    sarebbero in contraddizione tra di loro».
    Scrive ancora nello stesso libro: «Il 14 è la vera Pasqua del Signore, la grande immolazione; in
    luogo dell’agnello il Figlio di Dio; colui che fu legato e legò il forte; che fu giudicato ed è giudice
    dei vivi e dei morti; che fu consegnato nelle mani dei peccatori per essere crocifisso; che fu
    innalzato sulle corna dell’unicorno; che fu trafitto nel santo costato e fece sgorgare dal proprio
    fianco il duplice bagno di purificazione: l’acqua e il sangue: la Parola e lo Spirito; che fu sepolto nel
    giorno di Pasqua, con una pietra apposta al sepolcro».
</p>
<p>
    <i>Pseudo IPPOLITO, Omelia sulla santa Pasqua, 1-3</i><br/>
    Ecco brillare già i sacri raggi della luce di Cristo; albeggiano i puri lumi dello Spirito puro e si
    spalancano i tesori celesti della gloria e della divinità. La notte immensa e nera è inghiottita; la
    densa tenebra in lui si è dissolta e la triste ombra di morte è stata vinta. La vita si è diffusa su tutte le
    cose; tutto è ripieno di luce indefettibile e un’aurora perenne occupa l’universo. Colui che è prima
    della stella mattutina e degli astri, Cristo, l’immortale, il grande, l’immenso, brilla su tutte le cose
    più del sole. Per questo, un grande, eterno, luminoso giorno senza tramonto si instaura tra noi tutti
    che crediamo in lui: la mistica Pasqua, celebrata, in figura, sotto la legge e compiuta, nella realtà, da
    Cristo; la Pasqua meravigliosa, prodigio della divina virtù, opera della sua potenza, vera festa,
    memoriale eterno. Dalla passione l’impassibilità, dalla morte l’immortalità, dalla ferita la
    guarigione, dalla caduta la risurrezione, dalla discesa la risalita. Ecco come Dio opera cose grandi;
    ecco come crea prodigi anche dall’impossibile, affinché si sappia che egli solo può fare ciò che
    vuole.
    L’Egitto, dunque, annunci le figure e la legge spieghi in anticipo le immagini della realtà, tale un
    araldo che annuncia la solenne venuta del gran re. Muoia, dunque, la schiera dei primogeniti
    egiziani, ma che il mistico sangue dell’agnello salvi Israele.
    Tutto ciò era ombra delle cose future, ma in noi si realizza il contenuto delle immagini e il
    compimento delle figure e al posto dell’ombra la stessa verità stabile e inconcussa. Questa è la
    ragione per cui doveva prima venire la legge: per adombrare, mediante il tipo, il compimento della
    verità; ci fu una prefigurazione e la verità fu così riconosciuta. Là, un agnello preso dal gregge; qui
    l’Agnello disceso dal cielo. Là, il segno del sangue debole protezione di tutto [il popolo]; qui tutto il
    calice ripieno di sangue e di Spirito. Là, un agnello tratto dall’ovile; qui il Pastore stesso al posto
    dell’agnello.
    Come potrebbe, dunque, la realtà non proclamare la piena salvezza di tutte le cose, se soltanto le
    figure di essa erano già causa di salvezza? Siano dunque in festa i cieli dei cieli, essi che - come
    esclama lo Spirito divino - narrano la gloria di Dio; essi che per primi hanno accolto lo Spirito
    divino levatosi dal Padre.
    Siano in festa gli angeli e gli arcangeli del cielo; faccia festa tutto il popolo e l’esercito celeste alla
    vista del capo supremo delle milizie celesti che giunge corporalmente sul mondo. Siano in festa
    anche i cori degli astri, additando colui che sorge prima della stella mattutina. Sia in festa l’etere
    che fu misurato nelle sue profondità ed estensioni sconfinate. Sia in festa l’acqua salsa del mare che
    fu onorata dalle sacre orme dei suoi passi. Sia in festa la terra irrorata dal sangue divino. Sia in
    festa, infine, l’anima di ogni uomo, riportata. in vita, mediante la risurrezione, in una nuova
    rigenerazione.
    Ecco cos’è la Pasqua: festività comune di tutti gli esseri, invio nel mondo della volontà del Padre,
    aurora divina di Cristo sulla terra, solennità perenne degli angeli e degli arcangeli, vita immortale
    del mondo intero, piaga mortale per la morte, nutrimento incorruttibile per gli uomini, anima celeste
    di tutte le cose, iniziazione sacra del cielo e della terra, annunciatrice di misteri antichi e nuovi,
    contemplati con occhi materiali sulla terra, ma compresi appieno solo in cielo.
</p>
<p>
    <i>Pseudo IPPOLITO, Ibidem 17,1-3</i><br/>
    Riprendendo dunque il discorso dall’inizio, diciamo anzitutto perché questo mese è il principio dei
    mesi e perché il mese della Pasqua è il primo tra i mesi dell’anno. La spiegazione che circola in
    segreto tra gli Ebrei dice che questo è il tempo nel quale Dio artefice e demiurgo dell’universo creò
    tutte le cose... Io non mi rifiuto di credere a questa spiegazione. Ritengo, però, anzi credo
    fermamente, che è a causa della festa spirituale della Pasqua che ha ricevuto il nome di principio, di
    capo e sovrano assoluto di ogni tempo ed epoca questo mese della Pasqua nel qua-le si compie e si
    celebra un sì grande mistero. In tal modo, come il Signore è, fin dal principio, il Primogenito e il
    capostipite di tutte le cose intelligibili e visibili, così anche questo mese che è onorato dalla sacra
    celebrazione sia il primo dell’anno e l’inizio di tutti i tempi.
</p>
<p>
    <i>Pseudo IPPOLITO, Ibidem 49-50</i><br/>
    Questa era la Pasqua che Gesù desiderava patire per noi. Con la passione ci ha liberati dalla
    passione; con la morte ha vinto la morte e per mezzo del cibo visibile ci ha elargito la sua vita
    immortale. Questo era il desiderio salvifico di Gesù, questo suo amore tutto spirituale: mostrare le
    figure per figure e dare invece, al loro posto, ai discepoli il suo sacro corpo: Prendete, mangiate:
    questo è il mio corpo. Prendete, bevete: questo è il mio sangue, la nuova alleanza, che sarà versato
    per molti in remissione dei peccati. Per questo non è tanto «mangiare» [la Pasqua] che desiderava,
    quanto piuttosto «patirla», onde liberare noi dalla passione incorsa mangiando. Per questo, egli
    soppianta il legno con il legno e in luogo della mano perversa protesasi empiamente all’origine, egli
    lascia inchiodare piamente la sua mano immacolata e mostra su di esso tutta la vera vita appesa. Tu,
    Israele, non ne hai potuto mangiare; noi però, forniti di una gnosi spirituale indistruttibile, ne
    mangiamo e, mangiando, non moriamo.
</p>
<p>
    <i>IRENEO, Contro le eresie, 4, 10, 1</i><br/>
    Innumerevoli sono i passi in cui Mosè «parla del Figlio di Dio. Di lui non ha ignorato neppure il
    giorno della passione, ma lo ha preannunciato in figura parlando della Pasqua: ed è proprio in quel
    giorno, predetto da Mosè tanto tempo prima, che il Signore patì compiendo la Pasqua. Non è solo il
    giorno che ha prefigurato, ma anche il luogo, la fine dei tempi e il segno del tramonto del sole.
</p>
<p>
    <i>IRENEO, Dimostrazione della predicazione apostolica, 25</i><br/>
    E poiché erano molto maltrattati e oppressi in una dura schiavitù e gemevano e sospiravano verso
    Dio, il Dio dei loro padri, di Abramo, d’Isacco e di Giacobbe, li fece uscire dall’Egitto per mezzo di
    Mosè e di Aronne, colpendo gli Egiziani con dieci piaghe e inviando come decima piaga l’angelo
    sterminatore per uccidere i loro primogeniti dall’uomo fino agli animali. Egli salvò di lì i figli
    d’Israele mostrando in mistero la passione del Cristo mediante l’immolazione d’un agnello senza
    macchia e mediante il suo sangue dato per essere spalmato sulle case degli Ebrei e assicurare loro
    l’inviolabilità. E il nome di questo mistero è passione, causa di liberazione.
</p>
<p>
    <i>IRENEO, frammento dall’opera Sulla Pasqua</i><br/>
    Il fatto di non piegare il ginocchio nel giorno di domenica è simbolo della risurrezione, dalla quale,
    per grazia di Cristo, siamo stati liberati dai peccati e dalla morte da essi procurata. Questo costume
    ebbe inizio dai tempi apostolici, come dice il beato Ireneo martire, vescovo di Lione, nel libro Sulla
    Pasqua; egli fa menzione ivi anche della Pentecoste durante la quale non pieghiamo il ginocchio
    perché essa eguaglia in solennità il giorno di domenica, per la ragione che si è detta a proposito di
    questa.
</p>
<p>
    <b>Filone Alessandrino</b>
</p>
<p>
    <i>CLEMENTE ALESSANDRINO, Stromati, 2, 11, 51, 2</i><br/>
    Per questo, le decime dell’ephah (in farina d’orzo) e delle vittime erano offerte a Dio e la festa di
    Pasqua veniva dopo il decimo giorno: essa è infatti il passaggio da ogni passione e da ogni cosa
    sensibile.
</p>
<p>
    <i>CLEMENTE ALESSANDRINO, Sulla Pasqua: fr. 28</i><br />
    Anche Clemente, religiosissimo sacerdote della chiesa alessandrina, uomo vissuto in tempi
    antichissimi e non lontani da quelli degli apostoli, nel libro Sulla Pasqua insegna cose analoghe,
    scrivendo quanto segue: «Negli anni precedenti, il Signore, celebrando la Pasqua, mangiò l’agnello
    pasquale immolato dai Giudei. Ma, dopo che ebbe predicato il Vangelo, essendo egli stesso la
    Pasqua, l’agnello di Dio, che fu condotto come pecora all’uccisione, subito spiegò ai discepoli il
    mistero della prefigurazione e questo il giorno, quando cioè gli chiedono: Dove vuoi che ti
    prepariamo per mangiare la Pasqua? Era lo stesso giorno in cui aveva luogo la santificazione degli
    azimi e la preparazione della festa. Perciò Giovanni descrive in tal giorno la lavanda dei piedi dei
    discepoli, fatta dal Signore appunto come preparazione. Fu dunque il giorno seguente che il nostro
    Signore morì, essendo egli stesso la Pasqua immolata dai Giudei».
    E poco dopo:
    «Per questo, il 14 [Nisan], il giorno della sua morte, di primo mattino, avendolo condotto da Pilato,
    i sommi sacerdoti e gli scribi non entrarono nel pretorio per non contaminarsi e poter così mangiare
    la Pasqua la sera senza impedimenti. Con questo preciso calcolo di giorni concordano tutte le
    scritture e i vangeli in piena armonia. Lo conferma anche la risurrezione; risorse infatti il terzo
    giorno che corrisponde al primo giorno [della festa] delle settimane del raccolto, quando era
    prescritto che il sacerdote offrisse un manipolo».
</p>
<p>
    <i>ORIGENE, frammento dall’opera Sulla Pasqua</i><br/>
    La maggior parte dei fratelli, per non dire tutti, pensano che la Pasqua sia chiamata con questo
    nome a causa della passione del Salvatore. Ma in realtà presso gli Ebrei la sopraddetta festa non si
    chiama pascha, ma phas: sono queste tre lettere di phas, più lo spirito aspro che presso di loro è più
    marcato, che costituiscono il nome della festa, [nome] che tradotto significa passaggio. Poiché in
    questa festa il popolo uscì dall’Egitto, giustamente essa è chiamata phas, cioè passaggio. Non
    essendo possibile nella lingua greca pronunciare il nome stesso alla maniera ebraica, poiché i Greci
    non riuscivano a pronunciare phas, sprovvisti come sono della forte aspirata degli Ebrei, il nome fu
    ellenizzato. Così nei profeti è scritto phasek che, ellenizzato più completamente, divenne pascha. Se
    dunque qualcuno dei nostri trovandosi in compagnia di Ebrei dicesse che la Pasqua si chiama così a
    causa della passione del Salvatore si farebbe ridere dietro da essi come uno che ignora del tutto il
    significato del termine.
</p>
<p>
    <i>ORIGENE, Commento a Giovanni, 10, 108-111</i><br/>
    Questo cibo dell’agnello di cui si è parlato ci deve nutrire soltanto durante la notte tenebrosa di
    questa vita. Di tale cibo, che così [com’è] non ci è utile che nel presente, nulla deve essere
    conservato da noi fino all’alba del giorno che segue questa vita.
    Passata infatti la notte, e spuntato il giorno che la segue, mangiamo un pane azimo che non ha nulla
    del vecchio lievito di quaggiù; esso ci sarà utile fino a che ci sia dato ciò che viene dopo l’azimo: la
    manna, cibo di angeli e non di uomini. Ciascuno di noi, dunque, immoli l’agnello in ogni casa e
    famiglia e sia così possibile che uno trasgredisca la legge non immolando l’agnello e un altro invece
    adempia ogni prescrizione immolando l’agnello, cuocendolo e non spezzandogli alcun osso. Questa,
    in breve, la nostra interpretazione dell’espressione: Cristo è stato immolato quale Pasqua, in
    accordo con il pensiero dell’Apostolo e con [quanto è detto del]l’agnello pasquale nel Vangelo. Non
    si deve infatti credere che i fatti storici siano figure di [altri] fatti storici e le cose corporee di [altre]
    cose corporee, ma piuttosto che le cose corporee [sono figure] di cose spirituali e i fatti storici di
    realtà intelligibili. Non è necessario, tuttavia, risalire ora con il discorso anche a quella terza Pasqua
    che si compirà tra miriadi di angeli nella festa perfettissima e nell’esodo beatissimo: quello infatti
    [che si è detto] è più che sufficiente rispetto a ciò che richiede la spiegazione del testo letto.
</p>
<p>
    <i>ORIGENE, Omelie sull’Esodo, 5, 2</i><br />
    Ascolta cosa dice il profeta: Il Signore ci risusciterà dopo due giorni e al terzo giorno, risuscitati,
    vivremo al suo cospetto. Il primo giorno è per noi la passione del Salvatore, il secondo quello della
    sua discesa agli inferi, il terzo è il giorno della risurrezione. Per questo, al terzo giorno Dio li
    precedeva di giorno in una colonna di nube e di notte in una colonna di fuoco. Se, come abbiamo
    detto sopra, l’Apostolo ci insegna che in queste parole è adombrato il mistero del battesimo, è
    necessario che coloro che sono battezzati in Cristo siano battezzati nella sua morte e siano anch’essi
    con-sepolti e con lui risorgano da morte al terzo giorno, essi che, come dice l’Apostolo, egli ha
    risuscitati insieme con sé e insieme con sé ha fatto sedere nei cieli. Quando, dunque, tu avrai
    ricevuto il mistero del terzo giorno, allora Dio comincerà a guidarti e a mostrarti la via della
    salvezza.
</p>
<p>
    <i>ORIGENE Ibidem 7, 4</i><br/>
    Perché si indica anche il giorno nel quale il popolo mormorò? Dice infatti: Nel secondo mese, nel
    giorno quindicesimo. Non è senza ragione che ciò è stato scritto. Ricorda ciò che è detto a proposito
    della legislazione pasquale e vi troverai che questo è il tempo stabilito perché facciano la seconda
    Pasqua coloro che [durante la prima] erano immondi nell’anima o che si trovavano in viaggio.
    Dunque coloro che non erano immondi nell’anima e che non erano in viaggio fecero la Pasqua nel
    giorno 14 del primo mese. Coloro invece che erano lontani e immondi fanno la seconda Pasqua in
    questo tempo, quando discese la manna dal cielo. La manna non cade nel giorno in cui si celebra la
    prima Pasqua, ma in quello in cui si celebra la seconda. Vediamo allora quale sia in queste cose la
    disposizione del mistero. La prima Pasqua è quella del primo popolo; la seconda Pasqua è la nostra.
    Noi infatti fummo immondi nell’anima, noi che adoravamo il legno e la pietra, che ignorando Dio
    servivamo a coloro che non erano Dio per natura. Eravamo ancora noi che eravamo andati in
    lontano viaggio: noi di cui l’Apostolo dice che fummo forestieri e pellegrini rispetto alle promesse
    di Dio, senza speranza e senza Dio in questo mondo. E tuttavia la manna dal cielo non è data nel
    giorno in cui si celebra la prima Pasqua, ma in quello in cui si celebra la seconda. Infatti il ,pane che
    discende dal cielo non venne a coloro che celebravano la prima solennità, ma a noi che abbiamo
    ricevuto la seconda. Come nostra Pasqua infatti Cristo è stato immolato, lui che è il vero pane
    disceso dal cielo per noi.
</p>
<p>
    <i>ORIGENE; Omelie sui Numeri, 23, 6</i><br/>
    Al quarto posto tra le feste di Dio c’è la solennità della Pasqua in cui si uccide l’agnello. Ma fa
    attenzione all’agnello vero, agnello di Dio, l’agnello di Dio che toglie il peccato del mondo e poi di
    pure: La nostra Pasqua, Cristo, è stata immolata. I Giudei mangiavano carnalmente le carni
    dell’agnello; noi invece mangiamo le carni del, Verbo di Dio; egli stesso infatti ha detto: Se non
    mangiate la mia carne non avrete voi la vita. Ciò che adesso diciamo è la carne del Verbo, a meno
    che quello che proferiamo non’ sia quasi dei vegetali per infermi o nutrimento idi latte per bambini.
    Se ciò che diciamo è perfetto, solido e forte, noi vi apprestiamo da mangiare le carni del Verbo di
    Dio. Quando infatti si fa un discorso mistico, dommatico, tutto pieno di fede trinitaria e solido,
    quando, rimosso il velo della lettera dalla legge che è spirituale, si espongono i misteri del secolo
    futuro e la speranza dell’anima, strappata alla terra, viene proiettata in cielo e ancorata a quelle cose
    che occhio non vide, né orecchio udì e che mai salirono in cuore d’uomo, tutte queste cose sono le
    carni del Verbo di Dio. Colui che di esse può pascersi con perfetta intelligenza e con cuore puro,
    costui in verità immola il sacrificio della Pasqua e celebra la festa insieme con Dio e i suoi angeli.
</p>
<p>
    <i>ORIGENE, Omelie su Geremia, 19, 13</i><br/>
    Anche Gesù, accingendosi a celebrare con i suoi discepoli questa festa, in segno della quale
    facciamo la Pasqua, ad essi che gli chiedevano: Dove vuoi che ti prepariamo la Pasqua ?, rispose:
    Andando vi si farà incontro un uomo che reca una brocca d’acqua. Seguitelo; egli fui mostrerà una
    grande sala al piano superiore, ornata di cuscini, mondata e pronta. Ivi preparate la Pasqua.
    Nessuno dunque, che celebri la Pasqua come Gesù vuole, resta al piano inferiore. Ma se uno fa la
    festa insieme con Gesù, si trova in alto, nella grande sala superiore, nella sala mondata, nella sala
    ornata e pronta. Se poi sali con lui per celebrare la Pasqua,1 egli ti darà il calice della nuova
    Alleanza, ti darà il pane di benedizione, ti farà dono del suo corpo e del suo sangue.
</p>
<p>
    <i>ORIGENE, Contro Celso, 8, 22</i><br/>
    Qualcuno obietterà a tutto ciò che anche presso di noi si fanno, in giorni stabiliti, celebrazioni di
    domeniche, di parasceve, della Pasqua e della Pentecoste. A questo si deve rispondere che il
    perfetto [cristiano], applicandosi in continuazione alle parole, alle opere e ai pensieri del Verbo di
    Dio che è Signore per natura, vive sempre in giorni del Signore e celebra senza posa le domeniche.
    Di più, se egli si prepara continuamente alla vera vita e si distacca dai piaceri della vita che
    ingannano molti, senza nutrire il desiderio della carne, ma castigando il proprio corpo e
    riducendolo in servitù, costui celebra ininterrottamente la parasceve. Ancora, colui che ha compreso
    che la nostra Pasqua, Cristo, è stata immolata e che bisogna fare festa mangiando la carne del
    Verbo, non c’è momento che non faccia la Pasqua, [termine] che significa passaggio: egli infatti
    con il pensiero, con ogni parola e con ogni azione, sempre passa dalle cose della vita a Dio e si
    affretta verso la sua città. Infine, quando uno può dire in verità: Siamo risorti con Cristo e ancora
    Egli ci ha fatti risuscitare insieme [con lui] e insieme [con lui] ci ha fatti sedere nei cieli con Cristo,
    costui vive in continuazione nei giorni di Pentecoste. Ciò soprattutto se, salito nella sala superiore
    come gli apostoli di Gesù, attende alla supplica e alla preghiera, per divenire degno del soffio
    impetuoso che viene dal cielo e fa violenza per annientare negli uomini la cattiveria e i suoi effetti e
    per [essere] degno di aver parte alla lingua di fuoco che viene da Dio.
</p>
<p>
    <i>ATANASIO, Epistola festale, 1, 10</i><br />
    Cominceremo il santo digiuno il 5 Pharmuthi e lo continueremo, senza soluzione di continuità,
    durante quei sei giorni santi e magnifici che sono il simbolo della creazione di questo mondo.
    Porremo fine al digiuno il 10 dello stesso Pharmuthi, il sabato della settimana santa, quando
    spunterà per noi la santa domenica, il giorno 11 dello stesso mese. Da quel momento, calcolando
    sette settimane di seguito, celebreremo il santo giorno di Pentecoste.
    Questa era prefigurata una volta presso i Giudei con la festa delle settimane, quando si accordavano
    l’amnistia e la remissione dei debiti: era un giorno di completa libertà. Essendo per noi quel giorno
    simbolo del mondo futuro, celebreremo la grande domenica gustando quaggiù la caparra di quella
    vita eterna futura. Quando infine emigreremo di qui, allora celebreremo la festa perfetta con Cristo.
</p>
<p>
    <i>ATANASIO, Epistola festale, 5, 4</i><br />
    La Pasqua vera è l’astinenza dal male, l’esercizio della virtù e il passaggio dalla morte alla vita. È
    questo ciò che si impara dalla figura antica. Allora infatti si sforzavano di passare dall’Egitto a
    Gerusalemme; ora noi ci sforziamo di passare dalla morte alla vita.
    Allora dal Faraone a Mosè; ora dal diavolo al Salvatore. Come allora ogni anno si rappresentava
    l’aiuto ottenuto a titolo di figura, così anche ora noi commemoriamo la nostra salvezza. Digiuniamo
    pensando alla morte, per poter poi vivere. Vegliamo senza tristezza, ma piuttosto come gente che
    aspetta il Signore che torna dal convito, per ritrovarci tra noi e annunciare quanto prima il segno
    della vittoria contro la morte.
</p>
<p>
    <i>ATANASIO, Epistola festale, 6, 13</i><br />
    Mentre Israele era incamminato verso Gerusalemme, prima si purificò e si istruì nel deserto per
    disimparare le abitudini d’Egitto.
    Allo stesso modo, è conveniente che durante la santa Quaresima da noi intrapresa attendiamo a
    purificarci e a mondarci, affinché da essa possiamo ‘salire alacri ed eruditi dal digiuno al cenacolo
    con il Signore e partecipare ‘al gaudio del cielo. Senza aver prima osservato la Quaresima, non
    sarebbe lecito né salire a Gerusalemme, né mangiare la Pasqua.
</p>
<p>
    <i>ATANASIO, Epistola festale, 14,6</i><br/>
    Ad essa [la festa di Pasqua] aggiungeremo la festa di Pentecoste alla quale ci affretteremo, come di
    festa in festa, per celebrare lo Spirito che è già presso di noi nel Cristo Gesù.
</p>
<p>
    <i>ATANASIO, Epistola festale, 42</i>><br />
    Noi, fratelli, fummo chiamati e ,ora siamo riuniti dalla Sapienza, secondo la parabola evangelica,
    per quel banchetto grande che non è di questo mondo e che è sufficiente a [sfamare] tutta la
    creazione: voglio dire per la Pasqua che è il Cristo immolato; infatti la nostra Pasqua, Cristo, è
    stata immolata.
</p>
<p>
    <i>BASILIO DI CESAREA, Omelia XIII sul santo battesimo, 1</i>
    Quale giorno infatti è più adatto per il battesimo che la Pasqua? Tale il memoriale della risurrezione
    e il battesimo è appunto una forza di risurrezione. Per questo e nel giorno della risurrezione [di
    Cristo] che riceveremo la grazia della [nostra] risurrezione.
</p>
<p>
    <i>GREGORIO NAZIANZENO, Orazione I sulla santa Pasqua, 3-4</i><br />
    Ieri l’agnello veniva ucciso e le porte venivano unte; l’Egitto piangeva i [suoi] primogeniti, mentre
    lo sterminatore ci risparmiava; il sigillo infatti gli incuteva timore e riverenza e noi eravamo protetti
    dal prezioso sangue come da un muro. Oggi abbiamo abbandonato in purezza l’Egitto, il Faraone
    amaro padrone e gli spietati prefetti e siamo stati liberati dal [lavorare il] fango e i mattoni.
    Nessuno può impedirci di celebrare al Signore Dio la festa del nostro «esodo» e celebrarla non con
    il vecchio lievito di malizia e di perversità, ma con azimi di sincerità e di verità, nulla recando con
    noi dell’empio lievito d’Egitto.
    Ieri ero crocifisso con Cristo; oggi sono glorificato con lui. Ieri morivo con lui; oggi sono con lui
    vivificato. Ieri ero sepolto con lui; oggi sono con lui risuscitato.
</p>
<p>
    <i>GREGORIO NAZIANZENO, Orazione XLV sulla santa Pasqua, 10</i><br />
    Questa grande e veneranda Pasqua è chiamata dagli Ebrei nella loro lingua Phaska. Il termine
    significa passaggio: secondo la considerazione storica, a causa della fuga e dell’emigrazione
    dall’Egitto alla terra di Canaan; secondo la considerazione spirituale, invece, per [indicare] il
    progresso e il passaggio dalle cose di quaggiù a quelle di lassù e alla terra promessa. Come
    troviamo che avviene spesso nella Scrittura, che cioè alcuni termini vengono mutati da un
    significato poco illustre a uno più illustre e da un suono rude a uno più elegante, così qualcosa del
    genere scopriamo anche in questo caso. Alcuni infatti ritenendo che tale nome indicasse la passione
    del Salvatore, ellenizzarono il termine mutando la lettera ph in p e il k in ch e chiamarono tale
    giorno Pascha. L’uso si impadronì del nome e lo consolidò con il favore della moltitudine che
    trovava il termine più pio.
</p>
<p>
    <i>GREGORIO NAZIANZENO Ibidem 23</i><br/>
    Prenderemo parte alla Pasqua adesso ancora in figura, anche se più aperta dell’antica (oso infatti
    dire che la Pasqua della legge era una figura, più oscura, di un’altra figura), poi, fra poco, a quella
    più perfetta e più pura, quando il Verbo la berrà di nuovo con noi nel Regno del Padre, svelandoci e
    insegnandoci le cose che ora ha mostrato solo in parte. Difatti ciò che si apprende per la prima volta
    è sempre nuovo.
</p>
<p>
    <i>GREGORIO NISSENO, Sul triduo tra la morte e la risurrezione di Cristo</i><br/>
    Ecco quel sabato della prima creazione benedetto [da Dio]. Attraverso quel sabato, riconosci questo
    sabato, il giorno del riposo che Dio ha benedetto sopra ogni altro giorno. In esso l’Unigenito Dio
    cessò in verità da tutte le sue opere, dopo che, con l’economia della sua morte, ebbe procurato un
    riposo alla [sua] carne; tornando, mediante la risurrezione, ad essere ciò che era, egli risuscitò
    insieme con sé tutto ciò che giaceva a terra, divenuto vita, risurrezione, aurora, mattino e giorno per
    coloro che erano nelle tenebre e nell’ombra di morte.
</p>
<p class="center">
    <b>SCRITTORI SIRIACI</b>
</p>
<p>
    Frammento dalla <i>Costituzione degli Apostoli</i><br />
    Dicono infatti gli stessi Apostoli: «Quando essi fanno festa, voi digiunate e fate lutto per essi,
    perché nel giorno della festa crocifissero Cristo; quando poi essi fanno cordoglio mangiando gli
    azimi con erbe amare, voi fate festa».
</p>
<p>
    <i>Didascalia siriaca 5, 17-19</i><br />
    È necessario perciò, fratelli, che voi osserviate accuratamente i giorni di Pasqua e facciate il vostro
    digiuno con ogni diligenza. Cominciate quando ai vostri fratelli del popolo [ebraico] fanno la
    Pasqua perché il nostro Signore e Maestro, dopo aver mangiato con noi la Pasqua, fu tradito da
    Giuda passata quell’ora e subito cominciammo a piangere poiché ci era stato tolto...
    Perciò digiunate i giorni di Pasqua a partire dal decimo giorno [della luna] che è il secondo giorno
    della settimana, prendendo soltanto pane, sale ed acqua nell’ora nona e [ciò] fino al quinto giorno
    [della settimana]; la parasceve e il sabato passateli integralmente nel digiuno, senza prendere nulla.
    Per tutta la notte, rimanete riuniti insieme, desti e in veglia supplicando e pregando, leggendo i
    Profeti, il Vangelo e i Salmi, con timore e tremore e con assidua supplica fino all’ora terza della
    notte passato il sabato e allora sciogliete il vostro digiuno... Quindi offrite i vostri sacrifici e allora
    mangiate e rallegratevi, gioite ed esultate, poiché Cristo è risorto pegno della nostra risurrezione e
    questo sia, per voi legittimo in perpetuo fino alla fine del mondo.
</p>
<p>
    <i>AFRATE, Dimostrazione XII sulla Pasqua, 6-8; 12-13</i><br />
    Il nostro Salvatore mangiò la Pasqua con i suoi discepoli nella notte santa del giorno quattordici e
    con i suoi discepoli portò realmente a compimento la figura della Pasqua... Ma colui che ha
    mangiato il proprio corpo e ha bevuto il proprio sangue è considerato morto...
    Dal momento in cui egli diede il suo corpo in cibo e il suo sangue in bevanda, si computano tre
    giorni e tre notti?
    La Pasqua dei Giudei si fa nel giorno quattordici, calcolando insieme la notte e il giorno; la nostra
    invece nel giorno solenne della passione che è la parasceve, cioè il quindici, notte e giorno insieme.
    Israele dopo la Pasqua mangiava per sette giorni pane azimo, fino al ventuno del mese; anche noi
    osserviamo gli azimi, solennità del nostro Salvatore. Essi mangiano gli azimi in amarezza; ma il
    nostro Salvatore rifiutò il calice amaro e distrusse tutta l’acerbità delle genti, allorquando, dopo
    averlo gustato, non volle berlo. I Giudei ogni anno fanno la memoria dei loro peccati; noi invece
    commemoriamo la crocifissione e gli obbrobri del nostro Salvatore. Essi nella Pasqua sfuggirono
    alla schiavitù del Faraone; noi nel giorno della crocifissione siamo redenti dalla schiavitù di
    Satana...
    Persuaditi dunque di questo e a tua volta persuadi i fratelli membri della tua chiesa i quali sono
    preoccupati a proposito del tempo della Pasqua. Per chi pensa rettamente, queste cose non sono
    difficili a capirsi. Se capita che il giorno di Pasqua della passione del nostro Salvatore cada il primo
    giorno della settimana [= domenica], è giusto che secondo la legge lo si celebri il secondo giorno,
    passando l’intera settimana nella [memoria della] passione e negli azimi. Infatti, dopo la Pasqua,
    sette sono i giorni degli azimi fino al ventuno. Se invece il [giorno della] passione cade in qualsiasi
    altro giorno della settimana, non abbiamo motivo di preoccuparci che giorno sia, perché il nostro
    giorno di solennità è il giorno della parasceve. Tenendo conto dei giorni del mese, il giorno della
    crocifissione, in cui il nostro Salvatore patì e fu tra i morti per un giorno e una notte, è il giorno
    quindici, dall’ora sesta del venerdì fino allo spuntare del primo giorno della settimana; egli poi
    risorse il primo giorno della settimana, il giorno sedici. Infatti allo spuntare del giorno quattordici
    mangiò la Pasqua con i suoi discepoli secondo la legge ebraica; il giorno quattordici, che era
    parasceve, fu giudicato fino all’ora sesta e rimase crocifisso per tre ore; discese agli inferi nella
    notte, prima dello spuntare del giorno quindici; passò il sabato, che è il giorno quindici, tra i morti;
    la notte che precede il primo giorno della settimana, cioè il sedici, risorse, apparve a Maria
    Maddalena e a due discepoli che erano in viaggio. Comprenda, dunque, chiunque agita controversie
    a proposito dei giorni, che il Signore all’alba del giorno quattordici celebrò la Pasqua mangiando e
    bevendo con i suoi discepoli. Quindi, a partire dal canto del gallo non mangiò né bevve più perché
    lo catturarono e cominciarono il processo e, come ti ho detto sopra, passò il giorno quindici tra i
    morti, l’intera notte e il giorno.
    Quanto a noi quello che ci si chiede è di osservare ogni anno la festa nel tempo stabilito, digiunando
    con purezza, pregando con fede, lodando con assiduità, cantando salmi come si deve, facendo la
    consegna del segno e amministrando il battesimo secondo il rito.
</p>
<p>
    <i>EFREM SIRO, Sermone per la settimana santa, 2, 10</i><br/>
    D’ora in poi mangerete una Pasqua nuova e pura, cioè il pane che è lievito perfetto impastato e
    cotto dallo Spirito Santo. Ho da darvi da bere un vino mescolato con fuoco e spirito? Sono il corpo
    e il sangue di Dio che si fa vittima per tutti.
</p>
<p>
    <i>EFREM SIRO Ibidem 4, 7</i><br/>
    Notte perfettissima fu quella in cui Cristo compì la Pasqua vera; notte ultima tra le notti, in cui
    Cristo sigillò la sua dottrina; notte di cui furono illuminate le tenebre; notte che fece del giorno
    quattordicesimo della luna il giorno del nuovo Sole. Il ,Signore aveva ordinato che nel giorno
    quattordici di Nisan la sinagoga immolasse ogni anno un agnello e preparasse gli azimi; la notte di
    questa Pasqua egli comandò alla sua Chiesa di fare memoria dell’Agnello figlio del Dio nostro, il
    quale prima di essere ucciso diede il suo corpo e il suo sangue per noi. Nella notte in cui i Giudei
    consumavano gli azimi, Gesù stabilì la Chiesa nel mondo quale erede del suo sangue.
</p>
<p>
    <i>EFREM SIRO, Inno sulla crocifissione, 3, 2</i><br/>
    Beata sei tu, o notte ultima, perché in te si è compiuta la notte d’Egitto! Il Signore nostro in te
    mangiò la piccola Pasqua e diventò lui stesso la grande Pasqua: la Pasqua si innestò sulla Pasqua, la
    festa sulla festa. Ecco la Pasqua che passa e la Pasqua che non passa; ecco la figura e il suo
    compimento.
</p>
<p class="center">
    <b>SCRITTORI LATINI</b>
</p>
<p>
    <i>TERTULLIANO, Sulla preghiera, 18, 7</i><br/>
    Giustamente omettiamo il bacio nel giorno di Pasqua (venerdi), nel quale la pratica del digiuno è
    universale e pubblica, senza preoccuparci minimamente di nascondere ciò che si fa tutti insieme.
</p>
<p>
    <i>TERTULLIANO Ibidem 23, 2</i><br/>
    Quanto a noi, seguendo la tradizione, noi dobbiamo astenerci (dalla genuflessione) soltanto nella
    domenica della risurrezione e non da questo soltanto, bensì da ogni atteggiamento e gesto di
    tristezza, rimandando perfino gli affari per non dare qualche occasione al diavolo. Lo stesso per la
    durata di Pentecoste che gode della stessa solennità e letizia.
</p>
<p>
    <i>TERTULLIANO, Sul battesimo, 19, 1-3</i><br/>
    Pasqua è il giorno più conveniente per il battesimo, perché in essa si è compiuta la passione del
    Signore, in cui veniamo battezzati. Non è arbitrario vedere una figura di ciò nel fatto che, stando per
    celebrare la sua ultima Pasqua, il Signore mandò dei discepoli a fare preparativi dicendo:
    Incontrerete un uomo che reca dell’acqua, egli indicò il luogo dove celebrare la Pasqua mediante il
    segno dell’acqua. Dopo ciò, il tempo più felice per amministrare il battesimo è la Pentecoste, poiché
    allora la risurrezione del Signore ricevette numerose conferme presso i discepoli, fu inaugurata la
    grazia dello Spirito Santo e si manifestò la speranza nella venuta del Signore. Allora infatti, mentre
    egli veniva riaccolto in cielo, gli angeli dissero agli apostoli che sarebbe tornato allo stesso modo
    che era salito al cielo, cioè durante la Pentecoste. Anche Geremia dicendo: Li riunirà dai confini
    della terra nel giorno di festa di Pasqua, intende anche il giorno di Pentecoste che è propriamente
    parlando un [sol] giorno di festa. Del resto, ogni giorno è del Signore, ogni ora e ogni tempo è
    buono per il battesimo: la differenza riguarda la solennità, non la grazia.
</p>
<p>
    <i>TERTULLIANO, Contro Marcione, 4, 4-0, 1</i><br/>
    Perciò conosce anche quando deve patire colui di cui la legge preannuncia la passione. Infatti tra le
    tante feste dei Giudei egli ha scelto il giorno di Pasqua. È in riferimento a questo sacramento che
    Mosè ha scritto: È la Pasqua del Signore. Per questo mostrò il suo sentimento [dicendo]: Ho
    desiderato ardentemente di mangiare la ‘Pasqua con voi prima di patire. Ecco un distruttore della
    legge che desidera di osservare anche la Pasqua! Certo gli piaceva la carne d’agnello dei Giudei! O
    non era piuttosto che, dovendo essere condotto come pecora al sacrificio e come pecora non aprire
    bocca davanti a chi lo tosava, desiderava portare a compimento la figura del suo sangue salutare?
</p>
<p>
    <i>TERTULLIANO, Sul digiuno, 2, 2</i><br/>
    Essi pensano che nel Vangelo sono prescritti come giorni di digiuno quelli in cui è tolto lo Sposo e
    che questi soltanto perciò sono il giorni di digiuno legittimi per i cristiani, una volta abolite le cose
    vecchie della legge e dei profeti.
</p>
<p>
    <i>TERTULLIANO Ibidem 14, 2-3</i><br />
    Se in Cristo c’è una nuova creazione, anche le solennità devono essere nuove. Ma se l’Apostolo ha
    eliminato del tutto ogni osservanza relativa ai tempi, ai giorni, ai mesi e agli anni, perché allora noi
    celebriamo ogni anno la Pasqua nel primo mese? Perché passiamo i successivi cinquanta giorni in
    grande letizia? Perché dedichiamo le ferie quarta e sesta alle stazioni e la parasceve al digiuno?
    Voi, a dir vero, continuate [il digiuno] anche il sabato, in cui non si deve digiunare se non a Pasqua,
    per il motivo spiegato altrove.
</p>
<p>
    <i>Pseudo TERTULLIANO, Contro i Giudei, 10, 18</i><br/>
    Anche Mosè ha profetato che voi avreste compiuto tutto ciò all’inizio del primo mese delle
    primizie, allorquando tutta la moltitudine dell’assemblea degli Israeliti avrebbe immolato, a sera,
    1’agnello. Egli predisse che avrebbero mangiato con amarezza la Pasqua degli azimi nella solennità
    di quel giorno e aggiunse: È la Pasqua del Signore (cioè la passione di Cristo), che così infatti si è
    compiuta, avendo voi ucciso Cristo nel primo giorno degli azimi.
</p>
<p>
    <i>Pseudo TERTULLIANO, Contro tutte le eresie, 8, 1</i><br/>
    A tutti costoro, inoltre, si aggiunge Blasto che mira a introdurre di nascosto il giudaismo. Egli dice
    infatti che non si deve celebrare la Pasqua in modo diverso da quello stabilito nella legge di Mosè,
    cioè il quattordici del mese. Chi non capisce però che si svuota la grazia del Vangelo se si riduce
    Cristo alla legge?
</p>
<p>
    <i>Pseudo CIPRIANO, Computo pasquale, 2</i><br/>
    Dio ordinò per mezzo di Mosè a tutta l’assemblea dei figli di Israele in che modo dovessero
    ,mangiare la Pasqua il giorno quattordici della luna, nel mese delle primizie che è il principio dei
    mesi e il primo dei mesi dell’anno. Questo allo scopo di mostrare fin dall’inizio del tempo a noi che
    crediamo in Cristo la sua divinità e il loro latrocinio; di essi che in Egitto, di sera, cioè alla fine dei
    tempi, cinti e calzati, uscirono incontro con spade e bastoni all’Agnello immacolato di Dio, il
    primo giorno degli azimi, di notte, commettendo su di lui tutto ciò che era stato predetto dai profeti.
    Perciò noi che celebriamo la Pasqua non più come essi in figura, ma in verità, come
    commemorazione della passione del Figlio di Dio, non dobbiamo [preoccuparci di] null’altro se non
    di ricercare diligentemente e con tutta la forza della nostra fede il mese nuovo, [per sapere] quale
    sia, quando cominci e quando finisca. Troveremo che la Pasqua presso gli stessi Giudei non può
    essere celebrata né prima né dopo il quattordicesimo giorno della luna.
</p>
<p>
    <i>AMBROGIO, Su Caino e Abele, 1, 8, 31</i><br/>
    La Pasqua del Signore è il passaggio dalle passioni alla pratica della virtù.1 Per questo è detta
    Pasqua del Signore, perché allora, mediante la figura dell’agnello, veniva annunciata la verità che è
    la passione del Signore, di cui ora viene celebrata la grazia.
</p>
<p>
    <i>AMBROGIO, Epistole, 1, 10</i><br/>
    Per questo comandò che tutti si accostassero con uguale fede e devozione alla Pasqua del Signore,
    cioè al «passaggio». Fa la Pasqua l’anima che depone la passione irrazionale e assume la buona
    compassione, per patire con Cristo e prendere su di sé il suo passaggio, affinché egli abiti e
    cammini in essa ed divenga il suo Dio.
</p>
<p>
    <i>AMBROGIO, Sui sacramenti, 1, 4, 12</i><br/>
    Cosa c’è di più opportuno, a proposito del passaggio del Mar Rosso da parte del popolo ebraico, che
    parlare del battesimo? Gli Ebrei che [allora] passarono morirono nel deserto; invece chi passa
    attraverso questo fonte, cioè dalle cose terrene alle celesti il transito infatti, cioè la Pasqua detta «il
    suo passaggio» significa appunto questo: il passaggio dal peccato alla vita, dalla colpa alla grazia,
    dalla macchia alla santità, chi passa, dico, attraverso questo fonte non muore, ma risorge?
</p>
<p>
    <i>Pseudo AMBROGIO, Sermone XII per la Pasqua, 4</i><br/>
    Dal momento che Vi apprestate a celebrare la santa Pasqua, dovete sapere, fratelli, cos’è la Pasqua.
    Pasqua significa passaggio. La festa è chiamata con questo nome per il fatto che in essa i figli
    d’Israele passarono dall’Egitto e in essa il Figlio di Dio passò da questo mondo al Padre. Cosa vi
    giova celebrare la Pasqua se non imitate ciò che celebrate, cioè se non passate dall’Egitto, vale a
    dire dalle tenebre dei vizi alla luce della virtù e dall’amore di questo mondo al desiderio della patria
    celeste?
</p>
<p>
    <i>Preconio pasquale «Exultet»</i><br />
    Esulti ormai la moltitudine degli angeli in cielo; esultino i divini misteri, per la vittoria d’un tanto re
    risuoni la tromba della salvezza. Goda la terra che è stata illuminata di tanto fulgore e, rischiarata
    dallo splendore del regno eterno, senta di essersi liberata dalle tenebre che avvolgevano l’universo.
    Si rallegri anche la madre Chiesa ornata dallo splendore di tanta luce e tutto questo edificio risuoni
    delle alte acclamazioni del popolo.
    Perciò, fratelli carissimi, che siete qui riuniti al chiarore misterioso di questo santo lume, invocate,
    vi prego, con me la misericordia di Dio onnipotente. Egli che, senza merito da parte mia, si è
    degnato di aggregarmi al numero dei leviti, mi accordi ora di cantare le lodi di questo cero,
    penetrandomi con la grazia della sua luce...
    È veramente cosa degna e giusta lodare con la nostra voce e con tutto l’affetto del cuore e della
    mente il Dio invisibile e Padre onnipotente e il Figlio unigenito, il Signore nostro Gesù Cristo.
    Egli ha pagato per noi all’eterno Padre il debito di Adamo e ha cancellato con il suo sangue
    purissimo la condanna dell’antico peccato.
    Sono queste le feste di Pasqua nelle quali viene ucciso il Vero Agnello e vengono consacrati con il
    suo sangue gli stipiti. È questa la notte nella quale, all’inizio, quando liberasti i figli d’Israele
    dall’Egitto, facesti passare a piedi asciutti il Mar Rosso ai nostri padri.
    È questa la notte che, rischiarata dalla colonna di fuoco, ha dissipato le tenebre dei peccati. È questa
    la notte che oggi nel mondo intero restituisce alla grazia e unisce ai santi tutti coloro che credono in
    Cristo, strappandoli dai vizi di questo mondo e dalle tenebre dei peccati. È questa la notte in cui
    Cristo, spezzate le catene di morte, risale vincitore dagl’inferi.
    Sì, perché a nulla ci avrebbe giovato nascere, se non fossimo stati redenti. O meravigliosa
    condiscendenza della tua bontà per noi. O inestimabile tenerezza di carità: per redimere il servo hai
    dato il Figlio! Era certo necessario il peccato di Adamo, se esso è stato cancellato dalla morte di
    Cristo. O felice colpa che ha meritato di avere un Redentore sì grande e si potente! Beata notte che
    sola ha potuto conoscere il tempo e l’ora in cui Cristo risorse dal soggiorno dei morti. È questa la
    notte di cui è scritto: La notte sarà luminosa come il giorno, e ancora: Nella mia felicità, la notte
    sarà la mia luce. Il mistero di santità di questa notte allontana i delitti, lava le colpe, rende
    l’innocenza ai caduti, la gioia ai mesti, dissipa l’odio, opera la concordia, sottomette gli imperi.
    In questa notte di grazia, ricevi, o Padre santo, il sacrificio vespertino di questo incenso. Te lo
    presenta la santa Chiesa per le mani dei suoi ministri con questa offerta solenne del cero, opera delle
    api. Conosciamo già il significato di questa colonna [di cera] che la fiamma rutilante si appresta ad
    accendere in onore di Dio.
    Anche divisa tra vari [lumi], questa fiamma non risente alcun danno per la distribuzione, ricevendo
    alimento dalla cera liquefatta che la madre ape trasse da sé, per formare la materia di questa
    preziosa fiaccola.
    L’ape eccelle su tutti gli animali soggetti all’uomo. Piccolissima nel corpo, essa racchiude nel suo
    angusto petto un animo smisurato; è debole di forze, ma forte di intelligenza. Attenta all’alternarsi
    delle stagioni, quando l’inverno brinoso ha deposto la sua canizie e i venti temperati di primavera
    cominciano a spazzar via la gelida vecchiaia, subito è presa dall’ardore di tornare al suo lavoro.
    Disperse allora per i campi e librandosi alquanto sulle ali, ristanno con le zampette sospese e
    succhiano con la bocca i piccoli fiori dei giardini. Appesantite quindi dalle loro vettovaglie, tornano
    all’accampamento, dove alcune con arte incomparabile costruiscono cellette con la saliva tenace,
    altre vi stipano il liquido miele, altre trasformano i fiori in cera, altre con la bocca formano i nati e
    altre danno il nettare ai [piccoli] raccolti tra le foglie? O ape davvero felice e meravigliosa: la sua
    verginità nessun maschio la viola; la sua castità nessun feto la devasta e nessun figlio la distrugge.
    [Allo stesso modo santa Maria fu vergine nel concepimento, vergine nel parto e vergine dopo il
    parto]. O notte veramente beata che spogliò gli Egiziani e arricchì gli Ebrei; notte nella quale il
    cielo si unisce alla terra.
    Ti preghiamo, Signore, che questo cero consacrato in onore del tuo nome continui a bruciare senza
    spegnersi per fugare le tenebre di questa notte. Ti sia accetto come un profumo soave e unisca la sua
    luce a quella dei luminari celesti. Lo trovi ancora acceso l’astro del mattino: parlo dell’astro che non
    conosce tramonto, quello che tornando dagl’inferi diffuse la sua luce serena sopra il genere umano.
    Ti preghiamo pertanto, Signore, di accordare a noi, tuoi servi, a tutto il clero e al popolo che ti è
    devoto [unitamente al nostro Padre il beatissimo...] giorni tranquilli durante questi gaudii della
    Pasqua.
</p>
<p>
    <i>GIROLAMO, Commento al Vangelo di Matteo, 4-, 25, 6</i><br/>
    A mezzanotte si alzò un clamore: Ecco che viene lo Sposo, uscitegli incontro. All’improvviso
    infatti, quasi nel cuore della notte, quando tutti si sentono sicuri e più profondo è il sonno, preceduto
    dal clamore angelico e dal suono delle schiere, si udrà la venuta di Cristo. Diciamo qualcosa che
    può essere utile al lettore. Una tradizione giudaica dice che Cristo verrà a mezzanotte, come al
    tempo dell’Egitto, quando si celebrò la Pasqua e venne l’angelo sterminatore e il Signore passò
    sopra le case e gli stipiti delle nostre fronti furono consacrati con il sangue. Di qui, credo, quella
    tradizione apostolica conservatasi fino ad oggi, secondo cui durante la veglia pasquale non è lecito
    congedare le folle prima della mezzanotte, quando attendono ancora la venuta di Cristo, mentre
    passato quel momento tutti celebrano il giorno di festa in una ritrovata sicurezza.
</p>
<p>
    <i>GIROLAMO Ibidem 4, 26, 2</i><br/>
    Pasqua, che in ebraico suona «phase», non deriva questo nome da «passione», come i più ritengono,
    ma da «passaggio» nel senso che lo sterminatore, alla vista del sangue sulle porte degli Israeliti,
    «passò oltre» e non li colpì; oppure nel senso che lo stesso Signore «passò sopra», venendo in
    soccorso del suo popolo. Si legga il libro dell’Esodo, del quale, se il Signore ci darà vita, tratteremo
    più a lungo. Il nostro passaggio poi, cioè «phase», si celebra quando, abbandonando le cose terrene
    e l’Egitto, ci affrettiamo verso le cose celesti.
</p>
<p>
    <i>GIROLAMO, Per la domenica di Pasqua</i><br/>
    Questo è il giorno che ha fatto il Signore: esultiamo e rallegriamoci in esso. Come Maria, la
    vergine madre del Signore, tiene il primato tra tutte le donne, così questa di oggi è la madre di tutte
    le giornate. Quello che dico può sembrare una novità, ma si fonda sulle Scritture. Questo giorno è
    uno dei sette ed è fuori dei sette. È il giorno chiamato ottavo. Per questo, in alcuni titoli di Salmi è
    scritto: «per l’ottava». È il giorno in cui cessa la sinagoga e nasce la Chiesa. È il giorno secondo il
    cui numero furono salvate le otto anime nell’arca di Noè, come dice [l’apostolo] Pietro: Allo stesso
    modo vi salva la Chiesa.
</p>
<p>
    Itinerario di Egeria, 35-39
    Quindi il giovedi dal primo canto del gallo, si fa tutto secondo il consueto, fino al mattino
    all’Anastasis e ugualmente a terza e a sesta. All’ora ottava tutto il popolo si riunisce secondo il
    solito al Martyrium ma in anticipo rispetto agli altri giorni, perché il congedo deve farsi prima. Così
    dunque quando tutto il popolo è riunito si fa ciò che è prescritto; quel giorno si fa l’oblazione al
    Martyrium e il congedo ha luogo intorno all’ora decima nello stesso posto. Prima però del congedo
    l’arcidiacono alza la voce e grida: «Alla prima ora della notte, tutti alla chiesa dell’Eleona, perché
    una grande fatica ci attende in questa notte!». Allora, dopo il congedo al Martyrium, ci si reca dietro
    la Croce, vi si recita soltanto un inno, si fa una preghiera, il vescovo offre l’oblazione e tutti fanno
    la comunione. A parte quel solo giorno, in tutto l’anno mai si offre il sacrificio dietro la Croce; lo si
    fa solo quel giorno. Avvenuto anche lì il congedo, si va all’Anastasis, si fa una preghiera, si
    benedicono, come al solito, i catecumeni come pure i fedeli e ci si congeda. Allora ognuno si
    affretta a tornare alla propria abitazione per mangiare. Subito dopo aver mangiato, infatti, tutti si
    recano all’Eleona (chiesa del padre nostro), nella chiesa in cui c’è la grotta in cui questo giorno il
    Signore si trattenne con gli apostoli. Qui, fino a circa l’ora quinta della notte, si dicono in
    continuazione inni e antifone appropriate al giorno e al luogo, come pure le lezioni intercalate da
    preghiere; si leggono anche quei passi del Vangelo nei quali il Signore in questo giorno parlava ai
    suoi discepoli sedendo nella grotta che si trova nella stessa chiesa. Di qui, verso l’ora sesta della
    notte, si sale cantando inni all’Imbomon (chieda al monte degli ulivi), a quel luogo dal quale il
    Signore ascese al cielo. Anche qui si recitano lezioni, inni e antifone adattate al giorno; allo stesso
    modo, tutte le preghiere che si fanno e che il vescovo pronuncia sono sempre appropriate alla
    circostanza e al luogo.
    Quando cominciano a cantare i galli, si discende dall’Imbomon con inni e si va fino al luogo dove il
    Signore pregò, come è scritto nel Vangelo: Avanzò quanto un tiro di sasso e si mise a pregare ecc.
    In quel luogo vi è infatti una bella chiesa. Il vescovo vi entra, seguito da tutto il popolo; si recita una
    preghiera adatta al luogo e al giorno; si dice anche un inno appropriato e si legge quel brano del
    Vangelo in cui viene raccomandato ai discepoli: Vegliate per non entrare in tentazione. Tutto quel
    brano viene letto per intero e si fa un’ultima preghiera. Di lì, allora, tutti, fino al bambino più
    piccolo, insieme con il vescovo, discendono a piedi, cantando inni, verso il Getsemani. Data la
    grande folla e la stanchezza per le veglie e i digiuni quotidiani, dovendo inoltre scendere da una
    montagna così alta, si procede lenti lenti, con inni, fino al Getsemani. Vi sono predisposte più di
    200 candele [per uso] di chiesa per far luce a tutta la gente. Giunti al Getsemani, dapprima si recita
    una preghiera conveniente, quindi si dice un inno e si legge quel brano del Vangelo che narra della
    cattura del Signore. Letto tale brano, si leva un tale grido di lamento misto a pianto, da parte di tutto
    il popolo, che il gemito della folla giunge fin quasi alla città. Da quel momento si fa ritorno a piedi
    alla città cantando inni e si giunge alla porta nell’ora in cui ci si comincia a riconoscere a vicenda...
    Dopo ciò, ha luogo il congedo dalla Croce, prima dell’alba. Subito, tutti, pieni di fervore, vanno in
    Sion a pregare davanti alla colonna in cui il Signore fu flagellato. Tornando di là, dopo essersi
    riposati un po’ nelle loro case, sono di nuovo tutti pronti. Si pone un seggio per il vescovo sul
    Golgota, dietro la Croce che c’è ora; il vescovo siede sul seggio; davanti a lui Viene collocata una
    tavola con tovaglia; intorno alla tavola si tengono in piedi i diaconi; viene portato un cofano
    d’argento dorato in cui è contenuto il santo legno della Croce; viene quindi aperto ed esposto; poi
    sia il legno della Croce che il titolo vengono riposti sulla tavola. Una volta posto sulla tavola, il
    vescovo, assiso, appoggia le sue mani alle estremità del legno, mentre i diaconi che stanno intorno
    sorvegliano. Ed ecco il motivo di tale sorveglianza. È costume che tutto il popolo, fedeli e
    catecumeni, accostandosi ad uno ad uno e inchinandosi sulla tavola, bacino il santo legno e si
    allontanino. Ora si dice che una volta, non so quando, uno abbia dato un morso e abbia rubato parte
    del santo legno. È per questo che ora i diaconi che sono intorno fanno la guardia, perché non
    succeda che qualcun altro faccia lo stesso. Cosi, dunque, tutto il popolo passa uno alla volta; tutti si
    inchinano e toccano la Croce con il titolo, prima con la fronte poi con gli occhi e, dopo averla
    baciata, si allontanano, senza che nessuno stenda la mano per toccare...Arrivati all’ora sesta, si va
    alla Croce, sia che piova o che faccia molto caldo. Il luogo è all’aperto: una specie di atrio molto
    grande e assai bello che si trova tra la Croce e l’Anastasis. Ivi si raduna tutto il popolo, al punto che
    non ci si può neppure aprire un varco. Si pone il seggio per il vescovo davanti alla Croce e dall’ora
    sesta all’ora nona non si fa altro che ascoltare letture. Si leggono tutti quei passi dei Salmi in cui si
    parla della passione; degli apostoli si legge tutto ciò che hanno scritto della passione del Signore, sia
    nelle lettere che negli Atti, come pure quei brani del Vangelo che narrano della sua passione.
    Ancora, si leggono dai profeti quei luoghi che annunciano la passione del Signore e quei passi del
    Vangelo nei quali [il Signore] parla della sua passione. A ogni lezione si intercala un’orazione
    anch’essa appropriata al giorno... Dopo ciò, quando si avvicina l’ora nona, si legge quel tratto del
    Vangelo secondo Giovanni, quando il Signore rende lo spirito: letto il quale, si dice l’orazione e si
    fa il congedo...
    Il giorno seguente, che è sabato, si fa come di consueto per terza e sesta. Ma a nona non si fa
    l’ufficio del sabato, perché si prepara la veglia pasquale nella chiesa maggiore, cioè nel Martyrium.
    La veglia pasquale si svolge come da noi; in più c’è solo il fatto che qui i neofiti,1’una volta
    battezzati e indossata la veste [bianca], vengono condotti subito, appena usciti dal fonte,
    all’Anastasis, insieme con il vescovo. Il vescovo oltrepassa i cancelli dell’Anastasis; viene recitato
    un inno e il vescovo pronuncia un’orazione per essi; quindi torna con essi alla chiesa maggiore,
    dove il popolo, secondo la prassi, è in veglia. Qui si fa ciò che è in uso anche da noi e dopo
    l’oblazione ha luogo il congedo. Dopo il congedo che segue la veglia nella chiesa maggiore,
    immediatamente, al canto di inni, ci si reca all’Anastasis. Qui si legge di nuovo il brano evangelico
    della risurrezione, si fa una preghiera e il vescovo ripete 1’oblazione. Tutto ciò però molto in fretta,
    per non trattenere più a lungo il popolo, finché lo si congeda. Lo scioglimento della veglia ha luogo
    quel giorno nella stessa ora che da noi.
    Le feste pasquali, nel tardi, si celebrano come presso di noi e le funzioni si svolgono secondo
    l’ordine abituale durante gli otto giorni della Pasqua, come si fa ovunque da Pasqua fio all’ottava.
</p>
<p>
    <i>Ibidem 42-43</i><br />
    Il quarantesimo giorno dopo Pasqua che è un giovedì, la vigilia, dopo sesta, cioè ancora il
    mercoledì, tutti si recano a Betlemme a celebrare la veglia. La veglia si celebra nella chiesa di
    Betlemme, quella in cui si trova la grotta dove nacque il Signore. Il giorno seguente, cioè il giovedì,
    che è il quarantesimo giorno [dopo Pasqua], si celebra regolarmente la messa; in essa però sia i
    presbiteri che il vescovo predicano, esponendo cose suggerite dal giorno e dal luogo. Quindi, a sera,
    ognuno torna a Gerusalemme. Il cinquantesimo giorno, che è domenica, è giorno di grandissima
    fatica per il popolo. Fin dal canto del gallo, tutto si svolge come di consueto: c’è la veglia
    all’Anastasis, dove il vescovo legge quel passo del Vangelo che si legge tutte le domeniche, cioè
    sulla risurrezione, dopo di che si fa tutto ciò che si è soliti fare nel resto dell’anno. Una volta
    congedato dal Martyrium, tutto il popolo, nessuno escluso, al canto di inni, accompagna il vescovo
    verso Sion, in modo però da trovarsi in Sion esattamente all’ora terza. Giunti là, si legge quel brano
    degli Atti degli apostoli in cui [si narra come] discese lo Spirito, sicché [la gente di] ogni lingua
    comprendesse quello che si diceva. Quindi ha luogo regolarmente la messa... La folla torna allora
    ognuno alla propria casa per riposarsi e dopo pranzo subito si sale, ognuno come può, al monte
    Oliveto, cioè all’Eleona, tanto che non c’è un cristiano che resti in città e non vada. Giunti dunque
    sul monte Oliveto, cioè all’Eleona, si va anzitutto all’Imbomon, cioè a quel sito dal quale il Signore
    ascese al cielo. Quindi, il vescovo siede con i presbiteri e tutto il popolo; si leggono lezioni, si
    recitano alternativamente degli inni e si dicono antifone adatte al giorno e al luogo; anche le
    orazioni che si intercalano contengono espressioni che convengono al giorno e al luogo. Viene letto
    anche quel passo del Vangelo che parla dell’ascensione del Signore e infine si dà lettura anche degli
    Atti degli apostoli, nel punto in cui parlano dell’ascensione del Signore al cielo dopo la risurrezione.
    Fatto ciò, si benedicono i catecumeni e i fedeli e, verso l’ora nona, si discende di lassù.
</p>
<p>
    <i>AGOSTINO, Epistole, 55, 1, 2</i><br/>
    Tu mi domandi: «Perché mai l’anniversario in cui si celebra la passione del Signore non ricorre
    [sempre] lo stesso giorno dell’anno, come il giorno in cui si crede sia nato?». E poi aggiungi: «Se
    ciò avviene a motivo del sabato e della luna, che c’entra in questa questione l’osservanza del sabato
    e della luna?». Sappi, dunque, anzitutto, che il giorno della natività del Signore non si celebra a
    modo di sacramento, ma si rievoca solo il ricordo della sua nascita; perciò non si richiede altro se
    non di indicare con una solennità religiosa il giorno dell’anno in cui ricorre l’anniversario
    dell’avvenimento stesso. Si ha invece una celebrazione a modo di sacramento, quando non solo si
    commemora un avvenimento, ma lo si fa pure in modo che si capisca il significato di ciò e lo si
    riceva santamente. Noi, quindi, celebriamo la Pasqua in modo da non contentarci di rievocare il
    ricordo d’un fatto avvenuto, cioè la morte e la risurrezione di Cristo, ma piuttosto senza tralasciare
    nessuno degli altri elementi che sono attestati di lui e che costituiscono il significato del sacramento.
    Dal momento, infatti, che, come dice l’apostolo, Egli è morto per i nostri peccati ed è risorto per la
    nostra giustificazione? nella passione e nella risurrezione del Signore è consacrato il [nostro]
    passaggio dalla morte alla vita...
</p>
<p>
    <i>AGOSTINO Ibidem 14, 24</i><br/>
    Considera dunque attentamente il sacratissimo triduo: della crocifissione, della sepoltura e della
    risurrezione del Signore. Di queste tre cose, nella vita presente realizziamo, il significato della
    crocifissione, mentre teniamo per fede e speranza ciò che significano la sepoltura e la risurrezione.
</p>
<p>
    <i>AGOSTINO, Esposizioni sui Salmi, 120, 6</i><br/>
    Persone più attente e più dotte hanno scoperto che Pasqua è una parola ebraica che non significa
    «passione», ma «passaggio».
    Infatti, tramite la passione, il Signore «passò» dalla morte alla vita, aprendo la via a noi che
    crediamo nella sua risurrezione, per passare anche noi dalla morte alla vita.
</p>
<p>
    <i>AGOSTINO, Trattati sul Vangelo di Giovanni, 55, 1</i><br/>
    Pasqua, fratelli, non è una parola greca, come credono certuni, ma ebraica. In questo nome, tuttavia,
    si realizza una convergenza provvidenziale delle due lingue. Dal momento che in greco patire si
    dice phaskein, si è pensato che pascha significasse «passione», quasi che il termine derivasse da
    passio. Ma nella lingua originale, cioè in ebraico, Pasqua significa «passaggio». Il popolo di Dio,
    infatti, celebrò la prima volta la Pasqua quando, fuggendo dall’Egitto, «passò» attraverso il Mar
    Rosso. Quella figura profetica trova dunque il suo vero compimento nel momento in cui Cristo
    viene condotto come pecora al macello e con il suo sangue vengono unti i nostri stipiti. cioè il
    segno della croce viene posto come sigillo sulla nostra fronte, cosicché noi veniamo liberati dalla
    schiavitù e dalla rovina d’Egitto e realizziamo un «passaggio» saluberrimo, passando dal diavolo a
    Cristo, da questo secolo passeggero al suo regno stabilissimo. Noi passiamo infatti a Dio che
    permane per non passare con il mondo che passa. Lodando Dio per questa grazia a noi concessa,
    l’apostolo dice: Egli ci ha strappati dal potere delle tenebre e ci ha trasferiti nel regno del suo
    Figlio diletto. Il beato evangelista, dunque, spiegando, per così dire, a noi questo nome della
    Pasqua, che in latino, ho detto, significa «passaggio», disse: Il giorno avanti alla Pasqua, Gesù
    sapendo che era venuta l’ora sua di «passare» da questo mondo al Padre, ecc. Ecco la Pasqua;
    ecco il passaggio. Da che cosa e verso che cosa? Da questo mondo, al Padre. Nel capo una
    speranza è stata data alle membra di seguire con certezza lui che è passato.
</p>
<p>
    <i>AGOSTINO, Sermone CCXX per la veglia pasquale</i><br/>
    Noi, fratelli, sappiamo e crediamo con fede certissima che Cristo è morto una sola volta per noi, lui
    giusto per i peccatori, lui Signore per i servi..., come dice l’apostolo: Egli è stato consegnato per i
    nostri peccati ed è risorto per la nostra giustificazione. Sapete perfettamente che tutto ciò è avvenuto
    una sola volta e tuttavia la solennità periodicamente lo rinnova, come si ripetesse più volte quello
    che la storia proclama, con tante testimonianze della Scrittura, essere avvenuto una sola volta. Né,
    d’altra parte, verità [storica] e solennità sono tra loro in contrasto, quasi che la seconda sia fallace e
    la prima soltanto corrisponda al vero. Di ciò infatti che la storia afferma essere avvenuto nella realtà
    una sola volta, di questo la solennità rinnova spesso la celebrazione nei cuori dei fedeli. La storia
    svela ciò che è accaduto e come è accaduto; la solennità fa sì che il passato non sia dimenticato: non
    nel senso che lo realizza, ma nel senso che lo celebra. Infine, Cristo, nostra Pasqua, è stato
    immolato. Egli certo fu ucciso una sola volta e più non muore, né la morte ha più potere su di lui.
    Secondo la storia perciò diciamo che la Pasqua è accaduta una sola volta, né più si ripeterà; secondo
    invece la solennità diciamo che ogni anno viene la Pasqua... A quest’ultima appartiene la luminosa
    solennità di questa notte, nella quale, vegliando, mediante le rimanenze della nostra memoria, noi
    operiamo, per così dire, la risurrezione del Signore. Questa, anche se avvenuta una volta sola, è da
    noi confessata con più verità quando la rievochiamo alla mente. Coloro dunque che l’annuncio della
    verità [storica] ha reso istruiti, non sia mai che l’abbandono della solennità li faccia irreligiosi. È
    questa che ha reso ‘celebre in tutta la terra questa notte; è essa che dispiega le schiere dei popoli
    cristiani, che confonde le tenebre del giudaismo e rovescia gli idoli dei pagani.
</p>
<p>
    <i>AGOSTINO, Sermone Wilmart 4, 3</i><br/>
    Noi non aspettiamo questa notte il Signore, quasi che egli debba ancora risorgere, ma piuttosto
    rinnoviamo con solennità annuale il ricordo della sua risurrezione. In questa celebrazione, tuttavia,
    il passato è da noi richiamato alla memoria in modo tale che questo stesso nostro vegliare sia figura
    della realtà che viviamo nella fede. Tutto questo tempo infatti nel quale il secolo presente trascorre
    a guisa di notte, la Chiesa veglia, con gli occhi della fede intenti alle Scritture come a fiaccole che
    brillano nell’oscurità, fino al giorno in cui il Signore verrà.
</p>
<p>
    <i>AGOSTINO, Sermone Wilmart 9, 2</i><br/>
    Perciò, o carissimi, la meditazione ininterrotta di tutte queste cose costituisca per noi una
    celebrazione quotidiana della Pasqua. Non dobbiamo infatti ritenere questi giorni [della Pasqua]
    così fuori dell’ordinario da trascurare la memoria della passione e della risurrezione che facciamo
    quando ci cibiamo ogni giorno del suo corpo e del suo sangue. Tuttavia, la presente solennità ha il
    potere di rievocare alla mente con più chiarezza, di eccitare maggior fervore e di rallegrare più
    intensamente, per il fatto che, ritornando a distanza di un anno, ci rappresenta per così dire
    visivamente il ricordo dell’evento.
</p>
<p>
    <i>AGOSTINO, Sermone Morin-Guelferbytanus 4, 2</i><br/>
    Vegliando, fratelli carissimi, in questa notte nel ricordo della sepoltura del Signore, noi vegliamo
    nel tempo in cui egli, per così dire, dormi. Egli infatti, annunciando molto tempo prima per mezzo
    del profeta la sua passione, disse: Io mi sono addormentato e mi sono ridestato perché il Signore mi
    ha accolto. Chiama Signore il Padre suo. Nella notte dunque in cui dormi, noi vegliamo, affinché
    per la morte che ha sofferto, noi viviamo. Nel tempo del suo momentaneo dormire, noi celebriamo
    una veglia, affinché, vegliando egli per noi, possiamo, nella risurrezione, perseverare senza
    stanchezza in una veglia eterna. Ma in questa notte egli è anche risorto ed è in attesa di questa
    risurrezione che noi vegliamo.
</p>
<p>
    <i>AGOSTINO, Sermone Morin-Guelferbytanus 5, 1-2</i><br/>
    Il Signore nostro Gesù Cristo risorgendo ha reso glorioso il giorno che morendo aveva reso
    luttuoso. Noi perciò, ricordando solennemente l’uno e l’altro tempo, vegliamo commemorando la
    sua morte e ci rallegriamo accogliendo la sua risurrezione. Questa è la nostra festa anniversaria,la
    «nostra Pasqua»: non al modo che essa fu prefigurata nell’antico popolo mediante l’uccisione di una
    pecora, ma come essa fu compiuta per il nuovo popolo mediante il sacrificio del Salvatore: Cristo,
    infatti, nostra Pasqua, è stato immolato e ancora: Le cose vecchie sono passate; tutto è divenuto
    nuovo. Noi non piangiamo se non per il peso dei nostri peccati e non ci rallegriamo se non perché
    giustificati dalla sua grazia, poiché Egli è stato consegnato per i nostri peccati e risorse per la
    nostra giustificazione. Piangendo la prima cosa e rallegrandoci per la seconda, noi siamo nella
    gioia; ciò che di triste è stato commesso a causa nostra e per noi, come pure ciò che di lieto è stato
    inaugurato per noi, non lo passiamo da ingrati sotto silenzio, ma anzi lo celebriamo con grato
    ricordo. Vegliarono perciò, carissimi; fino a questa notte infatti si è prolungata la sepoltura di
    Cristo, affinché in questa stessa notte si compisse la risurrezione di quella carne che, irrisa allora sul
    legno, è ora adorata in cielo e sulla terra. Questa notte infatti appartiene chiaramente al giorno che
    segue che chiamiamo «del Signore»... Perché i cristiani vegliano oggi nella festa anniversaria? È in
    questa occasione infatti che ha luogo la nostra veglia per eccellenza, quella con la quale nessun’altra
    solennità può essere confusa? Nel desiderio di essa domandiamo e diciamo: Quando sarà la veglia?
    Fra tanti giorni sarà la veglia! come se le altre, in confronto a questa, non siano neppure da
    chiamare veglie.   
</p>
<p>
    <i>Pseudo AGOSTINO, Sermone Denis 7, 1</i><br/>
    Questi giorni, come tutti sanno, noi celebriamo la Pasqua e in essi si canta l’Alleluia. Dobbiamo
    però, fratelli, porre ogni attenzione per comprendere con l’anima ciò che celebriamo visibilmente.
    Pasqua è una parola ebraica che significa «passaggio»; in greco [suona] phaskein patire, e in latino
    pascere, nel senso con cui si dice: Pascerò gli amici. Chi è che fa la Pasqua se non chi «passa» dalla
    morte dei propri peccati alla Vita dei giusti, come disse l’apostolo: Siamo passati dalla morte alla
    vita perché amiamo i fratelli? Chi è che fa la Pasqua se non chi crede in colui che ha «patito» in
    terra, per regnare con lui in cielo? Chi è che fa la Pasqua se non chi «pasce» nei fratelli Cristo? Egli
    infatti dei poveri ha detto: Chiunque lo avrà fatto a una dei miei più piccoli, lo ha fatto a me. Cristo
    è assiso in cielo ed è indigente sulla terra; interpella il Padre per noi e quaggiù chiede il pane da noi.
    Perciò, miei fratelli e signori, se vogliamo fare una Pasqua salutare, «passiamo» dai peccati alla
    giustizia, «patirono» per Cristo, «pasciamo» nei poveri Cristo.
</p>
<p>
    <i>Pseudo AGOSTINO, Sermone Caillau-St. Yves 1, 30</i><br/>
    Pasqua, fratelli diletti, secondo alcuni sarebbe una parola greca che significherebbe «passione»; ma
    non è esatto. Queste brevi parole, Pasqua e Phase - ché questo e nessun altro è il nome con cui la
    Scrittura designa la stessa Pasqua - in latino equivalgono entrambi a «passaggio». Per questo
    motivo «passaggio ››: perché nella notte scorsa, il Signore «passò» attraverso l’Egitto, colpendo
    tutti i primogeniti egiziani, come ricorda lo stesso Signore quando dice: Passerò per la terra d’Egitto
    e colpirò ogni primogenito nella terra d’Egitto. Noi però celebriamo quella Pasqua più interiore,
    vale a dire quel «passaggio» per cui il Signore e Salvatore nostro, in questa notte, dopo la passione,
    risorgendo passò dalla morte alla vita, dagli inferi al cielo.
</p>
<p>
    <i>Pseudo AGOSTINO, Sermone Caillau-St. Yves 1, 31</i><br/>
    Ascoltate il mistero e il significato del nome della Pasqua. In ebraico Pasqua significa «passaggio»;
    in greco invece significa «passione». I Giudei a Pasqua celebrano soltanto il passaggio, per il quale i
    loro padri, liberati dall’Egitto, passarono, tra flutti asciutti, il mare divenuto solido sotto i loro piedi;
    noi invece celebriamo sia il passaggio, sia la passione di Cristo Signore? Come infatti il passaggio
    del popolo con i piedi [corporali] fu redenzione dalla schiavitù, così la passione di Cristo è
    redenzione dai peccati.
</p>
<p>
    <i>LEONE MAGNO, Sermoni, 4-9, 1</i><br/>
    A ogni giorno e a ogni tempo, o dilettissimi, è legato un ricordo della divina bontà e non c’è parte
    dell’anno che sia priva dei sacri misteri; avendo sempre davanti agli occhi gli aiuti della nostra
    salvezza noi in tal modo possiamo invocare con più trasporto la misericordia di Dio che sempre ci
    chiama. Qualsiasi cosa, tuttavia, i diversi atti e doni della grazia operano per la salvezza delle nostre
    anime, tutto ciò viene a noi offerto più chiaramente e con più abbondanza in questa occasione in cui
    non si compiono alcuni [misteri] separatamente, ma tutti sono celebrati insieme. Si avvicina infatti
    la festa di Pasqua ed è giunto per noi quel massimo e sacratissimo digiuno che si impone
    all’osservanza di tutti i fedeli senza eccezione.
</p>
</section>
<section>
    <aside id="c2_n1" epub:type="footnote">
        <sup>1</sup>1Al tempo di Policrate di Efeso e di papa Vittore (195 d.C.), la controversia riguarda la data
        della festa di Pasqua, o, ciò
        che è lo stesso, il momento in cui porre termine al digiuno. Per gli asiatici tale data è il 14 Nisan, come per
        i giudei, in
        qualunque giorno della settimana esso capiti; per i romani e gli occidentali è invece la domenica successiva al
        14 Nisan,
        in qualunque giorno del mese essa capiti.
    </aside>
</section>
</body>

</html>