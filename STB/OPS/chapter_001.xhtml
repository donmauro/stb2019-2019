<?xml version="1.0" encoding="UTF-8"?>
<html xmlns="http://www.w3.org/1999/xhtml" xmlns:epub="http://www.idpf.org/2007/ops">

<head>
  <title>Tesario</title>
  <meta charset="utf-8" />
  <link href="css/stylesheet.css" rel="stylesheet" type="text/css" />
</head>

<body>
  <section>
    <h2 class="center">Il Sacrificio sospeso e il Sacrificio di Cristo</h2>
    <b class="center">EXCURSUS ANTROPOLOGICO SUI SACRIFICI UMANI</b>
    <p>
      Il sacrificio è la forma rituale più primitiva e fondamentale, «[...] il sacrificio è qualunque offerta,
      animale o vegetale, che viene totalmente o parzialmente distrutta sull’altare in omaggio alla divinità»<a href="#c1_n1" epub:type="noteref"><sup>1</sup></a>
      ,dunque il suo senso primario consiste nel rendere l’oggetto sacrificato, umano, animale o vegetale, sacro.
      Sacrificio deriva dal termine latino sacri-ficium, che come possiamo notare, è composto da due
      elementi: sacer e facere ovvero: sacro più la radice del verbo fare, quindi possiamo dire, in un
      primo momento che sacri-ficio è fare di una cosa sacra o letteralmente, render sacro.
      Il sacrificio è un dono gradito alla divinità che trova la sua sacralizzazione nella sua approvazione.
      In genere l’oggetto sacrificale è divorato dal fuoco in modo che gli uomini non possono più
      riappropriarsene, esso è come un atto di consacrazione<a href="#c1_n2" epub:type="noteref"><sup>2</sup></a>.
      Non si conoscono nel dettaglio le origini del sacrificio come parte delle devozioni religiose, ancora
      tutt’oggi gli studiosi sono concordi del fatto che non ebbe un’origine semplice ed unica, la
      questione non è tanto semplice.
      Nel sacrificio, umano o animale, il rituale prevede che, alla fine della cerimonia, il fedele che ha
      fornito la vittima non sarà più quello che era all’inizio, esso acquista un carattere religioso, uscendo
      liberato dal carattere sfavorevole che lo affliggeva, elevandosi così ad uno stato di grazia e
      sottraendosi ad uno stato di peccato così: «egli è religiosamente trasformato»<a href="#c1_n3" epub:type="noteref"><sup>3</sup></a>.
      L’uomo primitivo misurava il valore del suo sacrificio attraverso doni «del più vario genere, e
      innumerevoli religioni conoscono offerte di cibi, vesti, fiori, oggetti preziosi, [...]»<a href="#c1_n4"
        epub:type="noteref"><sup>4</sup></a>
      , oppure legati alla mortificazione del corpo (procurandosi sofferenza): «quali strapparsi i capelli, incidere la
      carne,
      mutilarsi, rompersi i denti e tagliarsi le dita. Con il progredire della civiltà questi rozzi concetti del
      sacrificio furono elevati al livello dei rituali di auto-abnegazione, di ascetismo, di digiuno, di
      privazione e più tardi della dottrina cristiana di santificazione attraverso afflizioni, sofferenze e la
      mortificazione della carne»<a href="#c1_n5" epub:type="noteref"><sup>5</sup></a> , quello che interessa, non è tanto
      l’origine dei sacrifici, ma la sua funzione mediatica.
      In abito religioso, il sacrificio, nel suo aspetto cultuale indica quel sentimento intimo e profondo che
      spinge l’uomo verso la grandezza di un Altro da se.
      L’uomo per propiziarsi il favore della divinità si sente obbligati a compiere rituali o gesti
      determinati.
    </p>
    <b class="center">LE FORME ELEMENTARI DELLA VITA RELIGIOSA</b>

    <p>
      <i>L’uomo tra il sacro e il profano</i><br />
      L’uomo, tra le diverse prassi cultuali, si accosta alla pratica del sacrificio e del sacrificio umano per
      accattivarsi la divinità, per ricercare ciò che è sacro, ma anche per separare il sacro da ciò che è
      profano, questi due elementi, sacro-profano, sono significativi per comprendere il sacrifico in
      ambito liturgico, ma cos’è sacro e cosa profano?
      Sin dalla preistoria, l’uomo ha sempre creduto in un essere superiore, le difficoltà di distinzione da
      ciò che è “sacro” e da ciò che è “profano” nascono dal fatto che nessuna religione ha accumulato in
      sé tutte le ierofanie esistenti; ogni religione ha le proprie, ciò che per me è sacro, per l’altro è
      profano e viceversa, Mircea Elide nella sua riflessione, a riguardo dice: «Qualunque sia il contesto storico
      in cui si trova immerso l’homo religiosus crede sempre nell’esistenza di una realtà assoluta,
      il sacro, che, pure trascendendo questo mondo, vi si manifesta e quindi lo santifica rendendolo
      reale». Ciò che emerge è appunto l’apertura dell’uomo al sacro.
      Nell’uomo è presente uno spirito che lo spinge a tener conto regolarmente, delle potenze che vive
      nelle cose, conformando le pratiche a questa credenza. Per comprendere questo concetto possiamo
      prendere in esame un oggetto: il sasso, diviene sacro a motivo della sua diversità dagli altri sassi che
      lo circondano, esso acquista questo privilegio semplicemente perché è diverso dagli altri, o può
      acquistare la sua sacralità mediante un rito di consacrazione
      Questo processo di singolarizzaione deriva dalla ierofania o cratofania. Per ierofanie dal greco
      antico hierós, “sacro”, e phainein, “mostrare”, si intende un recipiente di forze magico-religiose di
      tutto ciò che è nuovo, perfetto, mostruoso; di tutto ciò che esprime forza «un oggetto rispetto agli
      altri oggetti, come fa lo straordinario, l’insolito, il nuovo»<a href="#c1_n6" epub:type="noteref"><sup>6</sup></a>
      ; mentre altro discorso è per le cratofanie
      dal greco antico kratos “forza” e faneia “manifestazione”: manifestazioni di forza che suscitano
      timore, paura e venerazione.
      Il sacro dunque, non ha solo un carattere psicologico, che attira o respinge un soggetto, ma anche,
      valoriale; il sacro è allo stesso tempo sacro e contaminato, questa ambivalenza sacrale, ovvero
      ierofania e cratofania, spinge l’uomo a separare e a valorizzare le cose sacre e contaminate da tutto
      ciò che appartiene alla sfera profana.
      Quindi tutto ciò che nella natura umana è degradato e imperfetto, nell’assoluto viene armonizzato e
      portato a compimento, per questo l’uomo si volge all’assoluto per soddisfare il suo desiderio di
      perfezione, beatitudine; quest’ultime sono le categorie che identificano il sacro.
      Da questo ideale di raggiungimento di perfezione nel sacro da parte dell’uomo, sono animati tutti i
      riti, tra cui quelli sacrificali e nello specifico i sacrifici umani, quindi non stiamo trattando di
      categorie assurde, ma concrete, che esaudiscono il costante desiderio di dialogo tra l’uomo e il
      sacro.
    </p>

    <p>
      <i>L’homo religiosus e il sacro</i><br />
      L’homo religiosus per struttura naturale, è colui che ha fatto esperienza del sacro, e cerca di
      scoprirlo e di sentire una presenza, di vivere una comunione, R. Otto<a href="#c1_n7" epub:type="noteref"><sup>7</sup></a>
      : ha messo in evidenza il contenuto e i caratteri specifici dell’esperienza religiosa fatta dall’uomo nella
      scoperta del sacro,
      stabilendo che il sacro si manifesta sempre come potenza di tutt’altro ordine da quello naturale.
      L’idea del sacro è presente in tutte le religioni, come è presente la tensione interiore della persona
      verso questa realtà esperienziale esistente, generando nell’uomo anche una sfera di emozioni: come
      il senso del terrore, della paura. Dunque non sempre tale coscienza del sacro genera gioia, perché
      l’uomo, come afferma Otto, fa un esperienza del sacro che è “Altro” inteso come mysterium
      tremendum et fascinans, accentuando l’aspetto del timore e tremore umano di fronte all’alterità del
      divino.
      Il sacro è immagine della vita e l’ homo religiosus, nell’esaltazione della vita, ha sempre utilizzato
      simboli che possano esprimerla. Uno di questi simboli è il sacrificio col sangue dove, come
      vedremo più avanti, risiede la vita.
      Nasce così il fondamento del culto, in modo particolare la forma del sacrifico: l’atto migliore con
      cui l’uomo mostra l’amore a dio nell’utilizzo della simbologia della vita.
      Attraverso M. Eliade, possiamo notare come, grazie alla sua ricerca basata su quatto elementi
      essenziali: il sacro, il simbolo, il mito e il rito, riscontriamo la presenza dell’ homo religiosus già fin
      dalle origini. Eliade dimostrò che ogni comportamento religioso dell’uomo si organizza intorno alla
      manifestazione del sacro, che avviene attraverso qualcosa di diverso dal sacro stesso. Dunque,
      l’homo religiosus vive l’esperienza del sacro, che si manifesta ad esso come una potenza invisibile
      ed efficiente, che investe un oggetto rendendolo sacro, e crede sempre che esista una realtà assoluta,
      il sacro, che trascende questo mondo, ma che vi si manifesta, e perciò lo santifica e lo rende reale,
      in un contesto cultuale.
      Il sacrificio si innesta proprio tra questi riti e, nello specifico, tra i riti di purificazione, con lo scopo
      di gratificare la divinità, così che l’uomo possa trarne un beneficio, ottenendo la forza e la potenza
      che solo il sacro detiene.
      I sacrifici animali non hanno nulla di specifico rispetto ad altre tipologie di sacrificio e la vittima
      umana non è che una delle vittime sacrificali possibili, anche se il sacrificio umano ha una
      diffusione diversa da quella degli altri sacrifici cruenti.
      Di sacrifici umani, in senso stretto, si dovrebbe parlare solo nei casi in cui persone umane vengono
      uccise come vittime offerte al sacro. Non c’è, infatti, sacrificio la dove non c’è un destinatario,
      mentre spesso vengono indicati come sacrifici umani certi riti in cui si uccidono persone umane,
      senza, tuttavia, che l’azione sia rivolta a un qualsiasi destinatario, un esempio sono le uccisioni
      rituali di massa, legate al culto dei re.
      Il sacrificio animale e il sacrificio umano, fanno parte di un rito cultuale investito di funzioni
      cultuali, anche se non è escluso che potremmo incontrare dei casi in cui il sacrificio umano
      apparirebbe come un’uccisione rituale autonoma trasformata in sacrificio, cioè in rito cultuale.
      Il rito cultuale, che tende a dio o al sacro, è presente in tutte le religioni, e ogni concezione del
      sacro, porta all’unione con se mediante l’azione cultuale. Tale pratica avviene perché il sacro
      coinvolga l’intimo dell’uomo.
    </p>
    <b class="center">I RITI DEI SACRIFICI UMANI NELLE RELIGIONI</b>

    <p>
      <i>Le religioni dei sacrifici</i><br />
      Il sacrificio umano, come pratica e rito cultuale, è universale. Gli studiosi che si occuparono di
      questo tema, si accorsero che esso persistette nelle usanze religiose dei diversi popoli: tra gli indiani
      d’America, in Asia, Egiziani, Ebrei, Mesopotamici, Greci, Romani e molti altri popoli, fino a tempi
      recenti, presso alcune tribù dell’Africa e dell’Australia.
      È importante tuttavia distinguere il sacrificio umano vero e proprio, da quelle che, nella prospettiva
      storico-religiosa e antropologica, sono più propriamente dette uccisioni rituali. La distinzione è stata
      posta da molti studiosi, tra i quali lo stesso Brelich: «I sacrifici umani in senso proprio
      costituirebbero solo un sottoinsieme delle uccisioni rituali di esseri umani, cioè non tutte le
      uccisioni rituali si potrebbero correttamente definire “sacrifici umani”»<a href="#c1_n8" epub:type="noteref"><sup>8</sup></a>
      ; il sacrificio propriamente detto, infatti, presuppone l’offerta ad un destinatario sovrumano.
      In genere l’uccisione rituale aveva luogo in occasione dei riti funerari, di fondazione o di
      purificazione, di riti agrari e riti per la pioggia e in questi riti celebrati in occasione di calamità di
      vario genere, quali: epidemie, carestie e guerre.
      Il sacrificio vero e proprio tiene conto con maggiore regolarità della cornice cultuale ad una
      divinità; l’uccisione rituale, al contrario, possiamo attribuire un carattere di straordinarietà, essendo
      legata alla necessità di risolvere ritualmente situazioni di eccezionali crisi.
      Le religioni sono essenzialmente sistemi simbolico culturali di alleanza con gli dèi per avere
      continuamente da loro miracoli e prodigi.
      Per accostarsi al sacro, gli uomini, universalmente compiono il rito del sacrificio: questo rito è
      universale, ed è una condizione dell’ homo religiosus. Quando il mondo degli uomini si separa dal
      sacro corre il pericolo che perda vitalità e perisca.
      La modalità con cui gli uomini di tutti i tempi cercano di portare il sacro nel mondo per salvarlo dal
      nonsenso, dal caos e dalla sparizione è il rito del sacrificio, che è una comunicazione con il divino
      per realizzare questa unione.
    </p>
    <p>
      <b class="center">I SACRIFICI UMANI IN ISRAELE</b><br/>
      L’aspetto sacrificale, presente nella vicenda di Abramo si collega all’uso degli antichi popoli che
      abitavano le terre di Canaan, tra cui Fenici. Questi popoli contemplavano dei loro rituali cultuali, i
      sacrifici dei bambini agli dei.
      La legge ebraica considerava il primogenito proprietà di Dio, ma proibiva il sacrificio umano.
    </p>   
    <p>
      <b class="center">I SACRIFICI NEL VICINO MEDIO ORIENTE</b><br/>
      Nel vicino medio oriente, come abbiamo visto nel capitolo precedente, gli archeologi palestinesi
      hanno spesso parlato di sacrifici umani tra le usanze dei popolo di Canaan, i Fenici.
      Questo popolo abitava il territorio in cui oggi si estende il Libano e vantava nel proprio pantheon la
      presenza di Moloch, una divinità, legata al culto del sole e ingorda di sacrifici umani. Rappresentata
      con un’enorme statua di bronzo, dove all’altezza dello stomaco vi ardeva un fuoco perenne.
      Moloch aveva la testa di toro e le braccia alzate, in un gesto che voleva replicare la sua propensione
      ad accettare i sacrifici di bambini, esso era uno spiacevole idolo che si nutriva di bambini, che
      venivano introdotti dai sacerdoti nella fornace.
      Questa divinità viene ripetuta cinque volte nella Legge di Santità, che proibiva il sacrificio di un
      figlio a Moloch, «Non lascerai passare alcuno dei tuoi figli a Moloch e non profanerai il nome del
      tuo Dio. Io sono il Signore.» (Lv, 18, 21), ed in oltre chi praticava questo tipo di culto incorreva in
      una punizione, cioè la morte<a href="#c1_n9" epub:type="noteref"><sup>9</sup></a>.
      La stessa divinità ricompare anche nelle profezie di Geremia, che a riguardo dice: «e costruirono le
      alture di Baal nella valle di Ben-Hinnòn per far passare per il fuoco i loro figli e le loro figlie in
      onore di Moloch - cosa che io non avevo comandato, anzi neppure avevo pensato di istituire un
      abominio simile - per indurre a peccare Giuda» (Ger,32,35).
      Altri riferimenti sui sacrifici dei popoli limitrofi, sono attestasti nel secondo libro dei Re, dove i
      coloni di Sefarvaim (726- 722 a.c.), insediati dagli Assiri nell’antico regno della Samaria, offrivano
      sacrifici umani alla loro divinità, a tal riguardo leggiamo: «Ogni popolazione si fece i suoi dèi e li
      mise nei templi delle alture costruite dai Samaritani, ognuna nella città dove dimorava. Gli uomini
      di Babilonia si fecero Succot-Benòt, gli uomini di Cuta si fecero Nergal, gli uomini di Camat si
      fecero Asimà. Gli Avviti si fecero Nibcaz e Tartak; i Sefarvei bruciavano nel fuoco i propri figli in
      onore di Adram-mèlec e di Anam-mèlec, divinità di Sefarvàim» (2Re,17,30-31), in questo versetto
      vi troviamo la pratica dei sacrifici dei bambini da parte dei Sefarvei.
      Aggiungiamo qui un altro fatto che non riguarda i Cananei ma i vicini immediati di Israele: i
      Moabiti.
      Il re Mesa (840 a.c.), assediato nella sua capitale dagli Israeliti, offre suo figlio in olocausto sulle
      mura, come ci testimonia il secondo libro dei Re «Allora prese il figlio primogenito, che doveva
      regnare al suo posto, e l’offrì in olocausto sulle mura. Si scatenò una grande ira contro gli Israeliti,
      che si allontanarono da lui e tornarono nella loro regione» (2Re, 3,27). Nel testo si sottolinea il
      carattere eccezionale di tale sacrificio, e come gli Israeliti, atterriti da tale spettacolo, fuggirono.
    </p>
    <p>
      <b class="center">SACRIFICI UMANI IN ISRAELE</b><br/>
      <i>Il Sacrificio nel Codice Deuteronomico</i><br/>
      Nel Deuteronomio troviamo l’ammonizione degli israeliti a non praticare i sacrifici delle
      popolazioni limitrofe «Non ti comporterai in tal modo riguardo al Signore tuo Dio; perché esse
      facevano per i loro dei quanto è abominevole per il Signore e che Egli detesta; bruciavano nel fuoco
      perfino i loro figli e le loro figlie, in onore dei loro dei» (Dt, 12,31) e ancora «Non si trovi in mezzo
      a te chi immola, facendoli passare per il fuoco, il suo figlio o la sua figlia, né chi esercita la
      divinazione o il sortilegio o l’augurio o la magia;» (Dt, 18,10), gli Israeliti, come si evince dal
      codice devono fare attenzione a questa usanza pagana.
      La Bibbia considera i sacrifici a Moloch una pratica illegittima, diffusa a Gerusalemme dalla fine
      dell’VIII sec. all’inizio del VI sec. sotto l’influenza dei culti cananei. Le sue attestazioni storiche le
      troviamo nel libro dei Re.
      Un episodio, è quello avvenuto sotto il regno di Acab, (874-853 a.c.), dove Chiel di Betel nel
      ricostruire Gerico «gettò le fondamenta sopra Abiram suo primogenito e ne innalzò le porte sopra
      Segub suo ultimogenito» (1Re 16,34), vediamo come Chiel di Betel calpestando la sovranità di Dio,
      ha sacrificato il suo primogenito e il suo ultimogenito.
      Il primo bambino, invece, di cui abbiamo notizia che sia stato “fatto passare sul fuoco” è il figlio di
      Acaz, (736-716 a.c.), attestato sempre nel libro dei Re.
      Acaz che «Camminò sulla strada dei re di Israele; fece perfino passare per il fuoco suo figlio,
      secondo gli abomini dei popoli che il Signore aveva scacciati di fronte agli Israeliti» (2Re 16,3).
      Nel secondo libro dei Re vi troviamo anche le dichiarazioni di Giosia (640-609 a.c.), riguardo ai
      sacrifici di bambini, denunciando immondo il Tofet nella valle di Ben-Hinnòn, proibendo la pratica
      di far passare il proprio figlio o la propria figlia per il fuoco in onore di Moloch: «Giosia profanò il
      Tofet, che si trovava nella valle di Ben-Hinnòn, perché nessuno vi facesse passare ancora il proprio
      figlio o la propria figlia per il fuoco in onore di Moloch» (2Re 23, 10), questo testo molto esplicito,
      ci consente di trovare dei riferimenti allo stesso culto.
    </p>
    <p>
      <i>Il Tofet e la denuncia dei profeti</i><br />
      Il primo riferimento al Tofet, nel libro dei profeti, si trova nel proto- Isaia in un oracolo pronunciato
      quando Sennacherib (704 -681 a.c.) minacciava Gerusalemme: «poiché il Tofet è preparato da
      tempo, esso è pronto anche per il re; profondo e largo è il rogo, fuoco e legna abbondano, lo
      accenderà, come torrente di zolfo, il soffio del Signore» (Is 30,33).
      La riforma di Giosia (622 a.c.), come detto, portò all’abolizione di tale culto, ma esso tornò in
      pratica, dopo il fallimento della riforma, come attesta Geremia nel suo libro al capitolo 7:
      «Perché i figli di Giuda hanno commesso ciò che è male ai miei occhi, oracolo del Signore.
      Hanno posto i loro abomini nel tempio che prende il nome da me, per contaminarlo. Hanno
      costruito l’altare di Tofet, nella valle di Ben-Hinnòn, per bruciare nel fuoco i figli e le figlie,
      cosa che io non ho mai comandato e che non mi è mai venuta in mente. Perciò verranno giorni -
      oracolo del Signore - nei quali non si chiamerà più Tofet né valle di Ben-Hinnòn, ma valle della
      Strage. Allora si seppellirà in Tofet, perché non ci sarà altro luogo. I cadaveri di questo popolo
      saranno pasto agli uccelli dell’aria e alle bestie selvatiche e nessuno li scaccerà. Io farò cessare
      nelle città di Giuda e nelle vie di Gerusalemme le grida di gioia e la voce dell’allegria, la voce
      dello sposo e della sposa, poiché il paese sarà ridotto un deserto» (Ger. 7, 30-34)
      Questa profezia, possiamo collocarla storicamente, sotto il regno di Ioiakim (598-597 a.c.).
      Nel libro del profeta Ezechiele, contemporaneo di Geremia, troviamo conferma circa l’usanza di
      questi sacrifici, nella sia profezia riscontriamo il luogo di tale pratica:
      «Sono state adultere e le loro mani sono lorde di sangue, hanno commesso adulterio con i loro
      idoli; perfino i figli che mi avevano partorito, li hanno fatti passare per il fuoco in loro pasto.
      Ancor questo mi hanno fatto: in quello stesso giorno hanno contaminato il mio santuario e
      profanato i miei sabati; dopo avere immolato i loro figli ai loro idoli, sono venute in quel
      medesimo giorno al mio santuario per profanarlo: ecco quello che hanno fatto dentro la mia
      casa!» (Ez, 23,37-39).
      Ezechiele riferendosi ai sacerdoti del Tempio di Gerusalemme, attesta che i sacrifici dei bambini
      erano praticati dal popolo di Israele, e come si evince dal testo, appare chiaro anche l’area
      geografica, vediamo infatti che oltre a condannare duramente l’operato dei sacerdoti, il luogo di
      questi sacrifici era proprio vicino al Tempio di Gerusalemme, dal quale si riusciva a vedere salire il
      fumo del Tofet.
      Queste profezie, riflettono molto bene la situazione religiosa in Giudea alla vigilia della rovina di
      Gerusalemme (587-586 a.c); in seguito non si parla più dei sacrifici umani a Moloch.
    </p>
    <p>
      <i>L’offerta dei primogeniti</i><br />
      Per quanto riguarda invece in particolare l’offerta dei primogeniti, o delle primizie di un raccolto, o
      del proprio bestiame alla divinità, è ampiamente attestata anche nella cultura israelitica.
      Questo rito serve a riconoscere simbolicamente che la divinità sia l’unica autrice e l’unica vera
      proprietaria di tutti i beni che sono stati messi a disposizione per l’uomo e, allo stesso tempo, può
      godere di tali beni proprio in virtù di questa offerta primiziale che, concentrando la sacralità su una
      “prima parte”, “desacralizza” il resto e lo rende disponibile all’uomo.
      In Israele, nei suoi numerosi passi biblici, viene abbondantemente ribadito che tale rito vuole
      celebrare il dominio riservato a Jhwh sui primogeniti.
      Un certo numero di critici trova nelle prescrizioni relative ai primogeniti la prova decisiva che il
      sacrificio sia stato praticato in modo legittimo agli albori della storia di Israele, perché individua
      nell’offerta umana, poi sostituita con il riscatto di un animale, una probabile traccia di arcaici
      sacrifici umani praticati dai primitivi israeliti.
      La storia della salvezza del popolo ebraico che, dalla schiavitù d’Egitto, passa alla liberazione, ed in
      seguito alla elezione di popolo ai piedi del Sinai, Jhwh ordina a Mosè: «Non ritarderai l’offerta di
      ciò che riempie il tuo granaio e di ciò che stilla dal tuo frantoio. Il primogenito dei tuoi figli lo darai
      a me. Così farai per il tuo bue e per il tuo bestiame minuto: sette giorni resterà con sua madre,
      l’ottavo giorno me lo darai» (Es 22, 28-29).
      Alcuni autori sono arrivati alla conclusione che le leggi che prescrivevano il riscatto dei primogeniti
      siano una mitigazione di un’antica usanza, che imponeva invece di sacrificarli.
      Il libro dell’esodo ci viene in aiuto per comprendere meglio questo nodo: «Ogni essere che nasce
      per primo dal seno materno è mio: ogni tuo capo di bestiame maschio, primogenito del bestiame
      grosso e minuto. Il primogenito dell’asino riscatterai con un altro capo di bestiame e, se non lo
      vorrai riscattare, gli spaccherai la nuca. Ogni primogenito dei tuoi figli lo dovrai riscattare. Nessuno
      venga davanti a me a mani vuote» (Es 34,19-20). Questo testo ci illustra il dominio di Jhwh sul
      creato, e vediamo come il riscatto dei primogeniti, appartiene alle antiche tradizioni del Pentateuco.
      Il confronto dei questi testi, però non ci permette di affermare che una legge antica e rigorosa sia
      stata in seguito modificata, ma è assurdo supporre che ci sia potuta essere, in Israele o presso ogni
      altro popolo e in qualsiasi momento della loro storia, una legge religiosa, generale e certa, che
      ordinava di sopprimere tutti i primogeniti che rappresentano la speranza della razza. Quindi è
      abbastanza difficile ammettere che tale legge sia esistita in Israele, perché non c’è alcuna prova
      certa che ci sia mai stato in Israele un sacrificio di primogeniti considerato legittimo.
      A questo punto appare necessario spiegare la profezia di Ezechiele, il quale sembra dire non solo
      che, il sacrificio dei primogeniti sia stato, in un certo periodo, tra le pratiche sacrificali in Israele,
      ma che questa pratica, addirittura, fosse stata ordinata da Dio: «Allora io diedi loro perfino statuti
      non buoni e leggi per le quali non potevano vivere. Feci sì che si contaminassero nelle loro offerte
      facendo passare per il fuoco ogni loro primogenito, per atterrirli» (Ez, 20, 25-26).
      Il Signore nel dare “perfino statuti non buoni” ci fa comprendere la differenza tra la vera legge, che
      con molta probabilità si riferisce alla legge che troviamo in esodo<a href="#c1_n10" epub:type="noteref"><sup>10</sup></a>,
      e la legge pagana.
      Le leggi del Signore sono sempre buone, ed è stato il popolo che le ha profanate e le ha interpretate
      in maniera grossolana seguendo gli errori dei pagani, che avevano delle leggi non eque e usanze che
      non appartenevano al popolo di Jhwh.
      Nell’interpretazione abusiva e scandalosa della legge, leggiamo in Geremia: «hanno costruito
      l’altare di Tofet nella valle di Ben-Hinnom, per bruciare nel fuoco i loro figli e le loro figlie, cosa
      che io non ho mai comandato e che non mi è mai venuta in mente» (Ger, 7,31); e ancora «hanno
      edificato alture a Baal per bruciare nel fuoco i loro figli. Questo io non ho mai comandato, non ne
      ho mai parlato, non mi è mai venuto in mente» (Ger 19,5).
      Questi brani riflettono la stessa situazione storica, che abbiamo visto in Ezechiele, tuttavia, mentre
      Geremia sostiene che quello non è mai stato il senso della legge, Ezechiele afferma che il Signore
      ha permesso tale corruzione “per atterrirli” e castigarli.
    </p>
    <b class="center">IL SACRIFICIO DI ISACCO</b>
    <p>
      <i>Il libro della Genesi</i><br />
      Genesi, prende il nome dalla prima parola con cui comincia della Bibbia, in ebraico Berē’šît (in
      principio); in greco γένεσις (Genesi), a motivo del suo contenuto.
      Il libro di Genesi descrive le origini del mondo, dell’uomo e del popolo di Israele.
      Un elemento importante che troviamo all’interno del libro, che ci permette una possibile
      strutturazione, è la genealogia, in ebracio tôledôt (generazioni o genealogie).
      La formula genealogica delle tôledôt è importante perché si riferisce all’ambito dell’attribuzione
      della giusta appartenenza a un popolo.
      Israele potrebbe anche vivere senza il possesso della terra (si pensi all’esilio babilonese): mai però
      potrebbe essere se stesso se dovesse corrompere la giusta e diretta linea genealogica attraverso la
      commistione con altri popoli.
    </p>
    <p>
      <i>Abramo e la sua fede</i><br />
      Abramo, personaggio che troviamo all’interno del libro della Genesi, è una figura determinante
      nella storia della salvezza. Esso primeggia su tutti gli altri nella storia dei patriarchi.
      Da Gen 11,26 e ss. apprendiamo che Abramo è figlio di Terach e i suoi fratelli sono Nacor e Aram;
      inoltre il testo ci informa che Terach con la sua famiglia emigra a Carran e vi si stabilisce, dato che
      è riscontrabile dal fatto che abitavano nella città di Ur dei Caldei.
      Abramo all’età di 75 anni si sposta da Carran a Canaan, non per sua volontà ma per volere di Dio,
      insieme con la moglie Sarai e il nipote Lot e vi stabilisce definitivamente.
      Un altro particolare che troviamo nel libro è il cambiamento del nome da Abramo in Abraham, che
      significa «padre di una moltitudine» (Gen17,5).
      Abramo, in primo luogo, è il più importante tra i patriarchi, in quanto fu scelto ed eletto da Dio
      stesso: questo passaggio rappresenta il suo primo intervento di amore nella storia del Suo popolo.
      Abramo è il destinatario delle promesse di Dio, con il quale stringe un’alleanza come: la promessa
      della terra (12,7; 13,14-15.17; 15,7.17; 17,8); la promessa della discendenza (12,2:13,16; 15,5.18-
      21; 17,2.4-7.16.19; 22,17); la promessa dell’alleanza (17,7.19.21); la prima promessa che gli viene
      fatta è quella di una discendenza numerosa come «le stelle del cielo» e i «granelli di sabbia del
      litorale» (Gen 22,17).
      Le promesse di Dio ad Abramo vengono rese note, anche, nel contesto dell’alleanza (cc. 15-17).
      Bisogna chiarire che cosa significhi alleanza, per il popolo di Israele, questo può tornare utile, allo
      sviluppo di questo lavoro,
      Il termine alleanza, stipulata tra Dio e Abramo, non indica un contratto bilaterale tra eguali,
      piuttosto assume un altro significato: si tratta dell’assolutamente libera, spontanea, gratuita e
      benigna auto-obbligazione di Dio nei confronti del bene del popolo. La prospettiva di questo tipo di
      alleanza è teocentrica, perché il popolo di Israele, potrà pure aver peccato contro l’ordinamento
      dell’alleanza di Dio, ma Dio non potrà venir meno a questo ordinamento, infatti, qualsiasi sia il
      comportamento umano, Dio mantiene fede alla propria alleanza.
      Nessun singolo racconto della vita di Abramo, risulta tanto drammatico quanto quello del sacrificio
      del figlio Isacco ancora una volta, Abramo deve alzarsi e mettersi in cammino, per “lasciare” il
      figlio tanto amato.
      Per Israele, Abramo è prima di tutto un padre modello che con la sua vita testimonia il permanere
      della promessa di Dio e, al contempo, la verifica del suo compimento.
    </p>
    <p>
      <i>Il sacrificio chiesto da Jhwh.</i><br />
      Il sacrificio di Isacco ha un legame piuttosto incerto con ciò che precede questo racconto, e ciò ci fa
      comprendere che, probabilmente, dovette avere un’esistenza propria prima di trovare posto nel
      complesso narrativo dell’Elohista. Nonostante il concatenamento vago tra le narrazioni precedenti e
      quelle seguenti, la storia della cacciata di Ismaele e Agar (21, 9-20) fa da preparazione a questo
      racconto.
      Il testo è strutturato secondo gli elementi tipici di una prova: nei vv. 1b-2 Dio, mediante tre
      imperativi, dà il compito ad Abramo; nei vv. 3-10 vediamo che Abramo esegue il comando fino a
      un certo punto; nei vv.11-12a il patriarca viene dispensato dal terribile comando divino.
      Ad Abramo, come vedremo, viene chiesto l’olocausto del figlio; è una cosa stranissima per noi, ma
      non per quelle popolazioni antiche presso le quali era diffuso il sacrificio umano perché, come
      abbiamo visto nel capitolo precedente e all’inizio di questo capitolo, esisteva nei popoli l’abitudine
      di offrire alla divinità anche qualche persona umana e perfino i propri figli.
      Nell’ambiente di Abramo sacrificare il proprio figlio era un gesto religioso e perciò Abramo, che
      era molto religioso, arriva al punto di non negare il figlio e di offrilo in sacrificio al Dio che prima
      glielo aveva donato ed ora lo richiedeva.
      Eppure Dio interviene, e la Bibbia mostra che il sacrificio è un segno sostitutivo della vita
      peccatrice di colui che lo offre, e la sostituzione è data dalla vita di un animale.
      Fatta questa premessa non ci resta che leggere il racconto del sacrificio di Isacco da parte di
      Abramo in Genesi 22,1-18, e di coglierne il suo significato:
    </p>
    <p class="center-slim">«[1] Dopo queste cose, Dio mise alla prova Abramo e gli disse: “Abramo, Abramo!”. Rispose:
      “Eccomi!”. [2] Riprese: “Prendi tuo figlio, il tuo unico figlio che ami, Isacco, và nel territorio di
      Moria e offrilo in olocausto su di un monte che io ti indicherò”. [3] Abramo si alzò di buon
      mattino, sellò l’asino, prese con sé due servi e il figlio Isacco, spaccò la legna per l’olocausto e
      si mise in viaggio verso il luogo che Dio gli aveva indicato. [4] Il terzo giorno Abramo alzò gli
      occhi e da lontano vide quel luogo. [5] Allora Abramo disse ai suoi servi: “Fermatevi qui con
      l’asino; io e il ragazzo andremo fin lassù, ci prostreremo e poi ritorneremo da voi”. [6] Abramo
      prese la legna dell’olocausto e la caricò sul figlio Isacco, prese in mano il fuoco e il coltello, poi
      proseguirono tutt’e due insieme. [7] Isacco si rivolse al padre Abramo e disse: “Padre mio!”.
      Rispose: “Eccomi, figlio mio”. Riprese: “Ecco qui il fuoco e la legna, ma dov’è l’agnello per
      l’olocausto?”. [8] Abramo rispose: “Dio stesso provvederà l’agnello per l’olocausto, figlio
      mio!”. Proseguirono tutt’e due insieme; [9] così arrivarono al luogo che Dio gli aveva indicato;
      qui Abramo costruì l’altare, collocò la legna, legò il figlio Isacco e lo depose sull’altare, sopra la
      legna. [10] Poi Abramo stese la mano e prese il coltello per immolare suo figlio. [11] Ma
      l’angelo del Signore lo chiamò dal cielo e gli disse: “Abramo, Abramo!”. Rispose:
      “Eccomi!”. [12] L’angelo disse: “Non stendere la mano contro il ragazzo e non fargli alcun
      male! Ora so che tu temi Dio e non mi hai rifiutato tuo figlio, il tuo unico figlio”. [13] Allora
      Abramo alzò gli occhi e vide un ariete impigliato con le corna in un cespuglio. Abramo andò a
      prendere l’ariete e lo offrì in olocausto invece del figlio. [14] Abramo chiamò quel luogo: “Il
      Signore provvede”, perciò oggi si dice: “Sul monte il Signore provvede”. [15] Poi l’angelo del
      Signore chiamò dal cielo Abramo per la seconda volta [16] e disse: “Giuro per me stesso,
      oracolo del Signore: perché tu hai fatto questo e non mi hai rifiutato tuo figlio, il tuo unico
      figlio, [17] io ti benedirò con ogni benedizione e renderò molto numerosa la tua discendenza,
      come le stelle del cielo e come la sabbia che è sul lido del mare; la tua discendenza si
      impadronirà delle città dei nemici. [18] Saranno benedette per la tua discendenza tutte le nazioni
      della terra, perché tu hai obbedito alla mia voce”».
    </p>
    <p>
      Genesi 22 descrive semplicemente un episodio verificatosi nella storia della salvezza, il cui
      carattere enigmatico ha la sua ragion d’essere solo in questo ambito.
      Esso racconta, come indica il v.1, una prova inaudita imposta all’obbedienza di Abramo: costui
      riceve da Dio l’ordine di immolare il suo unico figlio, il figlio della promessa, sul quale riposa tutta
      la speranza della sua discendenza. Allo stesso modo in cui l’ordine di abbandonare il suo paese e la
      sua famiglia (Cfr. Gen 12,1), aveva rappresentato un taglio col suo passato, questo nuovo ordine gli
      chiude il futuro, ma grazie alla sua obbedienza, verrà ricompensato da un rinnovo delle promesse.
      La richiesta di sacrificare Isacco, sostituito all’ultimo momento con un ariete, aveva forse
      originariamente lo scopo di spiegare che Dio non vuole sacrifici umani, ma accetta al loro posto
      sacrifici animali.
      Dal punto di vista morale per il lettore antico, come abbiamo visto, non c’era dubbio che Dio
      potesse chiedere al patriarca tale gesto, anche se comportava per lui la perdita di un figlio unico,
      tanto amato e desiderato, ma per Abramo ciò significava qualcosa di più, ovvero: la rinuncia a colui
      per mezzo del quale si sarebbero realizzate le promesse di Dio, e quindi in definitiva, data la sua
      tarda età, l’annullamento delle promesse stesse.
      In Isacco, infatti, è contenuta la discendenza promessa, ovvero tutto il futuro del popolo di Israele.
      Questo racconto, ricorda al popolo l’appartenenza a Jhwh che richiede obbedienza e fede,
      dimostrando l’amore di Dio per il suo popolo, al quale la vita di tutti gli appartiene, ed in oltre Dio,
      in questa messa alla prova di Abramo, desiderava assicurarsi che Abramo non lo venerava soltanto
      perché gli aveva dato un figlio maschio in tarda età. Mise alla prova quella promessa esigendo da
      Abramo il sacrificio di Isacco. In questo modo.
      In questo racconto Jhwh sembra contraddirsi, ma ciò gli consente di provare la fede e l’obbedienza
      di Abramo perché con questa prova Dio gli chiede se sia capace di restituirgli il dono della
      promessa.
      In questo brano Isacco appare come un dono doppiamente gratuito di Dio, doppiamente perché da
      una parte, è nato da una madre sterile, e dall’altra perché sottratto al sacrificio è stato ridato
      miracolosamente ad Abramo, al quale apparteneva per diritto; tale analogia la possiamo estendere a
      tutto Israele, che è nato la prima volta all’uscita dall’Egitto e poi una seconda volta alla fine
      dell’esilio.
      Queste sono le intenzioni profonde del racconto che non si preoccupa né di polemizzare contro i
      sacrifici umani né di legittimare un nuovo rito nel quale un animale avrebbe preso il posto di una
      vittima umana.
      Tuttavia il racconto presuppone il sacrificio umano, e ci insegna, in modo indiretto, che non è così
      che il Dio di Israele vuole essere onorato.
      Un ulteriore sguardo lo poniamo, anche sul luogo che il racconto indica come altare del sacrificio.
      È possibile che tale racconto, sia stato associato alla fondazione di un santuario: Abramo erige un
      altare, offre un sacrificio e dà un nome al luogo.
      È importante la localizzazione del sacrificio, perché in quel luogo un giorno sorgerà il tempio di
      Gerusalemme: con essa si vuole dare un significato teologico preciso ai sacrifici di animali che in
      esso erano effettuati.
      A riguardo confrontino in particolare i racconti sulla fondazione del santuario di Betel ad opera di
      Giacobbe, (Cfr. Gen 28,10-12); oppure un altro testo sempre in Genesi, (Cfr. Gen 35, 1-7).
      Nella religione israelitica il sacrificio non è una prestazione fatta alla divinità irritata, come abbiamo
      visto per i popoli primitivi, ma un gesto di fedeltà al Dio dell’alleanza e ai valori espressi nella
      legge, spinto fino al dono supremo della vita.
      In questo senso il concetto di sacrificio è stato applicato al gesto supremo di amore consumato da
      Gesù sulla croce.
      Lo scopo del nostro racconto non è quello di elogiare un uomo; ma di donare una lode a Dio, che
      ha visto il dolore dell’uomo, descritto nel cuore del padre Abramo e nel cuore del figlio Isacco, che
      uniti nell’offerta del sacrificio, essi prefigurano l’immagine viva, sigillata nella storia dell’uomo, di
      un altro Padre che è unito al Figlio nel sacrificio supremo della croce.
    </p>
    
    <p>
      <b class="center">IL SACRIFICIO NELLA TRADIZIONE GIUDAICA</b><br/>
      Il racconto del sacrificio di Isacco (Gen 22), preparato da Abramo per ordine di Dio, che gli chiede
      di offrire il figlio in olocausto, fa parte di quei rituali sacrificali presenti nel libro del Levitico.
    </p>
    <p>
      <i>Il libro del Levitico, Rituale antico</i> <br />
      Il libro del Levitico contiene materiale legale e tratta quasi esclusivamente di questioni cultuali e
      fornisce un tentativo di accoglienza della presenza di Jhwh in un ambiente apparentemente
      caratterizzato dalla sua assenza.
      La responsabilità dei sacerdoti si articola in due modi diversi: nei cc. 1-16 la santità è riposta nel
      culto; mentre nei cc. 17-26, la santità si riferisce alla terra promessa.
    </p>
    <p>
      <i>Il Codice Sacrificale</i><br />
      Come ho anticipato, la terminologia sacrificale è più complessa di quanto potrebbe sembrare ad una
      prima lettura, infatti il termine sacrificio è utilizzato per indicare una serie di parole ebraiche, di
      alcune delle quali ci è ignota la distinzione.
      L’ebraico, infatti, non possiede un termine comune per indicare il sacrificio: il termine più
      ricorrente è hatta’t (presente 221 volte), che indica generalmente il “sacrificio per il peccato”, ma
      che sarebbe meglio tradurre con “sacrificio per la separazione”; un altro termine utilizzato
      frequentemente è ‘asam, reso abitualmente con “sacrificio per la colpa”.
      Il rituale sacrificale, è un tentativo di neutralizzare le minacce della vita quotidiana, mediante un
      movimento inverso, alla volta di ciò che è puro e santo.
    </p>
    <p>
      <i>I Sacrifici elencati dal Levitico.</i><br />
      Il primo sacrificio menzionato nel Levitico, è l’olocausto (Lev 1,1-17); il termine italiano olocausto
      ha preso dalla Volgata e attraverso questa dalla LXX l’interpretazione dell’ebraico ‘olah’, cioè
      salire.
      Con questo termine si indica quel tipo di sacrificio caratterizzato dal fatto che: ciò che doveva
      essere sacrificato veniva posto sull’altare per essere bruciato, affinché il fumo salisse verso Dio,
      come segno di ringraziamento verso di Lui. In questo sacrificio la vittima animale veniva
      totalmente bruciata<a href="#c1_n11" epub:type="noteref"><sup>11</sup></a>, in modo tale che nulla venisse attribuito al
      sacerdote o all’offerente, ma solo
      ed esclusivamente a Dio; per questo il termine ebraico ‘olah viene, in certe circostanze, sostituito
      con kâlîl cioè sacrifico totale.
      L’olocausto è il sacrificio più nobile: la vittima deve essere un animale maschio (di grandi o piccole
      dimensioni) o una tortora o colomba, senza difetti, e pone una partecipazione attiva dell’offerente
      che, grazie anche ai suoi gesti, evidenzia l’aspetto di comunione e solidarietà con la vittima, ovvero,
      impone le mani sul capo della vittima e in questo modo ne attesta il possesso, per poter godere del
      sacrificio stesso.
      Un altro tipo di sacrificio israelitico che troviamo nel Levitico, ed è il sacrificio di comunione che in
      ebraico viene chiamato zebah elâmîm.
      Il rituale parla di tre forme di sacrificio di comunione: il sacrificio di lode (tôdah)<a href="#c1_n12"
        epub:type="noteref"><sup>12</sup></a>,
      il sacrificio spontaneo (nedâbah) e il sacrificio votivo (neder) <a href="#c1_n13" epub:type="noteref"><sup>13</sup></a>.
    </p>
    <p>
      Il sacrificio di lode è offerto per devozione, fuori da ogni prescrizione o promessa, mentre nel
      sacrificio votivo l’offerente si obbliga con un voto e la vittima, a differenza dell’olocausto, è divisa
      fra Dio, il sacerdote e l’offerente; essa viene mangiata come fosse cosa santa.
      A Jhwh spetta tutto il grasso circostante le interiora, i reni, il fegato e il grasso, che è considerato
      una parte vitale, come il sangue (Cfr. Lv 3,16-17); Al sacerdote spetta il petto (che è stato agitato ed
      elevato, ma non bruciato) e la coscia (Cfr. Lv 7,14-28; 10, 14-15); ed infine all’offerente compete il
      resto delle carni, che divide con chiunque si trovi nella condizione di purità rituale e con la sua
      famiglia.
      Il sacrificio di lode a differenza di altri, è seguito da un’offerta vegetale<a href="#c1_n14" epub:type="noteref"><sup>14</sup></a> (minhah cioè dono),
      composta da pane lievitato e focacce senza lievito, una delle quali è riservata a Jhwh e assegnata al
      sacerdote. La minhah, molto spesso, era il completamento di un sacrificio particolarmente violento
      e veniva accompagnato a una libazione di vino (Cfr. Es 29,40 e Nm 15,1-12).
      Nel rituale del Levitico al c. 2, vengono descritti diversi tipi di offerte vegetali: tra queste si ricorda
      l’offerta effettuata con fior di farina non cotta, intrisa d’olio e accompagnata da incenso, che come
      precisa Lv 2, 1-3; 6,7-11 e 7,10, venivano bruciati sull’altare, mentre il resto era attribuito ai
      sacerdoti.
      Un’altra categoria sacrificale è quella del sacrificio espiatorio, che occupa un posto primaziale
      all’interno del Levitico, infatti vi si trova nei capitoli 4-5; 16; 17 e 23,26-32, esso è l’oggetto di
      quasi la metà del codice sacrificale.
      Questo sacrificio si compone di due specie, che hanno la finalità di ristabilire l’alleanza con Dio,
      interrotta dal peccato umano, essi sono: il sacrificio per il peccato e del sacrificio di riparazione.
      Il sacrificio per il peccato è generalmente indicato con l’ebraico hattầt che designa il peccato e il
      rito che lo cancella e rammenta agli Israeliti che si è peccatori in virtù della propria natura (Cfr. Lv
      4,1; 5,13; 6,17-23).
      L’altra forma di sacrificio espiatorio è quello di riparazione, indicato con il termine ebraico ́â âm,
      inteso come offesa, mezzo di riparazione o sacrificio di riparazione, nel codice sacrificale del
      levitico questo sacrificio è poco menzionato e si ribadisce che i riti sono gli stessi previsti dal
      sacrificio per il peccato (Cfr. Lv 7,7).
    </p>
    <p>
      <i>La grande festa dell’espiazione</i><br />
      Nel c. 16 del libro del Levitico si narra dell’istituzione del “Grande Giorno dell’espiazione”, questo
      capitolo è considerato il centro del Levitico, e a sua volta, ha un posto principale in tutto il
      Pentateuco; si potrebbe spiegare così l’importanza assunta dal giorno del Kippûr nella religione
      giudaica.
      Il 10° giorno del settimo mese Tishri (il nostro settembre-ottobre) del calendario ebraico è il giorno
      più importante e santo dell’anno, è il “Giorno dell’Espiazione”: lo Yom Kippûr, questo era l’unico
      giorno dell’anno in cui il sacerdote poteva entrare nel Santo dei Santi, per fare l’espiazione annuale
      dei peccati per se stesso e per la nazione di Israele (Lv 16, 29-34), è proprio da tale funzione che
      deriva la sua denominazione.
      Kippûr è un termine che proviene dal verbo kipper, vale a dire: espiare, cancellare, purificare, su
      questa etimologia si è discusso molto a lungo; ed oggi si preferisce considerare il termine e i suoi
      derivati come un prestito linguistico, della lingua babilonese, che con il termine kuppuru indica la
      rimozione degli effetti perversi della colpa e del peccato.
      Lo Yom Kippûr è la purificazione totale dei peccati di tutti e a differenza della festa Pasquale con la
      quale veniva espiato il peccato del singolo, con essa veniva espiato il peccato del popolo.
      L’istituzione di tale festa, ormai divenuta legge perenne per Israele (Cfr. vv.29.34), ci fa constatare
      ancora una volta la misericordia divina, verso il suo popolo Israele.
      È Dio stesso che spiega il valore teologico di tale sacrificio espiatorio: «Poiché la vita della carne è
      nel sangue. Perciò vi ho concesso di porlo sull’altare in espiazione per le vostre vite; perché il
      sangue espia, in quanto è la vita» (Lv 17,11). Vediamo che Dio concede al suo popolo di trovare nel
      sangue il simbolo più efficace per riparare gli effetti perversi del peccato. La forza vitale del sangue,
      consente di eliminare ciò che il peccato causa, ha il potere di cancellare dal fedele la colpa, ma solo
      il sangue posto sull’altare, cioè quello utilizzato nel culto, acquista un valore catartico. Il sacerdote
      che compie il rito, inoltre, è un semplice strumento dell’azione divina, poiché il soggetto
      dell’espiazione è Dio il quale attiva il suo perdono mediante il rito espiatorio.
    </p>
    <b class="center">LA SUPERIORITÀ DEL SACRIFICIO UMANO DI CRISTO</b>
    <p>
      Ogni volta che il cristianesimo primitivo parlerà di sacrifico nei diversi contesti teologici
      (cristologico, spirituale, sacramentale, ecc.), sul piano della tipologia cultuale, porrà al centro del
      proprio discorso, come fondamento e misura, l’originaria esperienza cristiana della croce di Gesù,
      che ha una dimensione teocentrica e personale, in quanto offerta di sé resa possibile e sostenuta da
      Dio.
      La lettura cristiana, sulla vicenda di Isacco, oltre a renderci chiaro che la pratica dei sacrifici umani
      era attestata a quell’epoca dalle religioni primitive, costituisce la base per comprendere dell’offerta
      sacrificale del Signore Gesù sulla croce, morto per la salvezza di tutto il genere umano. Gesù Cristo
      è il nuovo Isacco, ed è precisamente in questo senso che la Chiesa propone la lettura di Genesi 22,1-
      18, nella liturgia della veglia pasquale, perché il sacrificio o legatura di Isacco è visto come
      prefigurazione del sacrificio di Cristo.
    </p>
   
    <p>
      <b class="center">IL SACRIFICIO DEL DIO-UOMO</b><br/>
      Tutte le testimonianze scritte sulla fine della vita terrena di Gesù sono concordi nel dichiarare che
      egli è morto in croce.
      Per la Scrittura tale morte è maledetta da Dio, come leggiamo in deuteronomio: «Maledetto chi
      pende dal legno»: (Dt 21,23).
      Gesù, era un galileo che aveva radunato attorno a sé una comunità di pochi uomini e alcune donne,
      ritenuto rabbi e profeta da questi discepoli e da un numero più ampio di simpatizzanti. Egli è stato
      condannato e messo a morte mediante la crocifissione a Gerusalemme, questa fine fallimentare è
      subito apparsa uno scandalo «lo scandalo della croce» (Cfr. 1Cor 1,23). Il Dio-uomo è appeso tra
      cielo e terra perché rifiutato da Dio e dagli uomini.
      Per l’autentica fede cristiana, il crocifisso è colui che «ha raccontato Dio» (Cfr. Gv 1,18); anche
      sulla croce, anzi soprattutto sulla croce, perché «ha reso testimonianza alla verità» (Cfr. Gv 18,37),
      trasformando uno strumento di esecuzione capitale nel luogo della massima gloria.
      Al tempo di Gesù era diffusa l’idea teologica del Giusto sofferente. I testi più importanti per
      comprendere la passione di Cristo sono certamente i cosiddetti quattro canti del Servo sofferente del
      Signore: misteriosa figura annunciata dal profeta Isaia (Cfr. Is 42,1-9; 49,1-7; 50,4-11; 52,13-
      53,12). I cristiani, da sempre hanno letto tali passi in chiave cristologica confessando che Gesù, il
      crocifisso risorto, è il Servo del Signore.
      La morte di Cristo sulla croce, considerata sacrificale, ristabilisce l’ordine e la comunicazione
      infranta con Dio a causa del peccato, vedendo così un forte nesso tra la sua morte in croce e i
      sacrifici espiatori.
      Dobbiamo tenere conto che tutta l’intera vita dell’uomo di Galilea, dall’Incarnazione
      all’Ascensione, deve essere intesa come il mezzo attuato da Dio per riconciliare a Lui tutta
      l’umanità. Non poteva sfuggire il senso della sua morte, non per nulla già nelle prime comunità post-pasquali, si
      interpretò la sua morte come morte di espiazione, soprattutto alla luce di Is 51, 5:
      «La mia vittoria è vicina, si manifesterà come luce la mia salvezza».
      L’uomo Gesù, che si è offerto per il peccatore e la nuova interpretazione della legatura di Isacco,
      che ci ha immersi nel tema del sacrificio umano, hanno un motivo recondito e al contempo
      inquietante.
      Il sacrificio di Cristo costituisce la via d’accesso alla vita riconciliata o, come dice la Lettera agli
      Ebrei, la via vivente verso la riconciliazione: «la croce, dunque, è il dono della vicinanza di Dio che
      disarma per sempre il peccato e la paura».
      Uno dei primi elementi che conosciamo storicamente della vita di Gesù sono: i fatti avvenuti al
      fiume Giordano, dove vediamo che Gesù si sottopone al battesimo di conversione, predicato da
      Giovanni Battista, per la remissione dei peccati (Cfr. Mc 1, 9-11); mentre l’ultima nota storica di
      Gesù, è la forte relazione che s’intreccia fra l’ultima cena il sacrificio nella croce. Grazie a questo
      accostamento, Gesù indusse gli apostoli a comprendere la sua morte, nell’istituzione
      dell’Eucaristica, come un’offerta di se stesso sullo sfondo del sacrificio cultuale.
      Gesù, portando al termine la missione per cui era venuto al mondo, rompe per sempre la logica
      della condanna, proclamando l’infinita misericordia di Dio, inaugurando il Regno nuovo, infatti in
      Gv 19,30 Gesù dice: «Tutto è compito»; questo compimento vede nella vita di Gesù che giunge al
      termine, la possibilità di apertura del Regno escatologico finale, dunque, appare chiaro che, Gesù
      aveva compreso la sua morte come evento necessario alla realizzazione del Regno escatologico.
      Nell’ultima cena troviamo un collegamento tra il sacrificio e il culto, cosicché il cristianesimo delle
      origini interpretò la cena del Signore come sacrificio di espiazione della nuova alleanza.
      Nei sinottici troviamo che l’evento dell’ultima cena è come banchetto pasquale (Cfr. Mt 26,17-19;
      Mc 14, 12-16; Lc 22,7-13); mentre nel quarto Vangelo riscontriamo fortemente la teologia
      dell’agnello pasquale, Giovanni, ci dona l’immagine del sacrificio cruento che si attuta sul Golgota.
      Quell’agnello di circa un anno e senza difetti, che serviva per la festa di Pasqua, diviene simbolo di
      Cristo, che è stato scelto fin dall’eternità dal Padre per espiare, una volta per tutte, con il suo
      sangue, i nostri peccati (Cfr. 1Pt 1,18; 1Cor 5,7; At 8,32).
      Nel libro dell’Apocalisse l’immagine dell’agnello serve come modello cristologico. Infatti,
      l’agnello immolato evidenzia la morte di Gesù come sacrificio di espiazione, mentre da un altro
      punto di vista ha le caratteristiche del sovrano e giudice che, mediante la sua morte salvifica,
      acquista la Signoria che è tipica di Jhwh, che può svelare il piano salvifico universale di Dio che
      condurrà alla vittoria messianica (Cfr. Ap 5,9ss).
    </p>
    
    <p>
      <b class="center">LA VALENZA SALVIFICA DEL SACRIFICIO DI CRISTO</b><br/>
      Dio mostra il suo amore per l’umanità in Gesù, suo Figlio, morto «per noi empi e peccatori» (Cfr.
      Rm 5,6-8). Questo amore è espresso nella sua morte «per tutti» (2 Cor 5,14), una volta e per
      sempre, come leggiamo nella lettera di Pietro: «Cristo è morto una volta per sempre per i peccati,
      giusto per gli ingiusti, per ricondurci a Dio» (1Pt 3,18).
      Queste espressioni che ricorrono con frequenza in riferimento all’amore di Dio in Cristo (per
      esempio Gal 2,20; 2Cor 5,14s).
      Egli si è offerto totalmente al Padre; perché si offre con il desiderio di riparare tutte le colpe
      dell’umanità. Dunque, tale ricerca si allontana dalla concezione che la sua morte potesse ricoprire il
      drammatico ruolo di rappresentante o di sostituto.
      Dalla follia della croce di Gesù si evince la sua esperienza di fallimento esterno della missione, ma
      per i credenti, da esso, scaturisce l’amore di Cristo e l’amore di Dio, che con la forza dello Spirito
      Santo, si trasforma da sacrificio cruento in un gesto di indicibile bellezza, che conduce alla vittoria
      nella gloria della resurrezione.
      L’esperienza personale del Dio-Uomo, appeso alla croce, fornisce così la partecipazione personale
      di tutti gli uomini. Cristo, che è morto per tutti, non può purificare la nostra condizione di peccatori
      senza la nostra partecipazione: all’uomo è affidata la libera volontà di farsi illuminare e avvolgere
      dal mistero della croce, sull’esempio e l’obbedienza di Abramo.
      A coloro che sono pronti a farsi coinvolgere nella sofferenza redentrice di Gesù, è data la bellezza
      di sperimentare il senso dell’espressione «lavati e purificati dal peccato».
      Dio si configura come colui che offre, dunque non è più l’uomo che offre alla divinità l’offerta per
      la sua liberazione, ma è Dio che offre se stesso, non per se stesso, ma per l’uomo. Appare in modo
      drammatico il capovolgimento teocentrico del motivo del sacrificio.
      Dio offrendo suo Figlio per l’umanità, nella sua infinita misericordia, compie il sacrificio un tempo
      richiesto ad Abramo (Cfr. Gen 22). Il Dio Creatore, con l’offerta inestimabile di sé salda il debito
      alla creatura.
    </p>
    
    <p>
      <b class="center">LA SALVEZZA NELI GLI SCRITTI NEOTESTAMENTARI</b><br/>
      Gli elementi caratterizzanti la salvezza dell’uomo sono: la croce e il perdono dei peccati, ma non
      sono gli unici perché, essi acquistano valore soltanto se riempiti di senso, ovvero: la croce acquista
      il suo senso alla luce di tutta la missione di Gesù. Il lettore approcciandosi ai Vangeli ha modo di
      vedere che Gesù espia e riconcilia, portando a compimento questa sua missione, sulla croce.
    </p>
    <p>
      <i>Il Vangelo di Marco</i>
      Indipendentemente dal fatto che sia stato il primo a scrivere un Vangelo su Gesù Cristo, Marco
      risulta, l’inventore del genere letterario Vangelo.
      L’evangelista, s’incentra su due titoli messianici: quello di Cristo e quello di Figlio di Dio, quindi
      su due modi di operare di Gesù.
      Una chiave di lettura del Vangelo di Marco è quella del “segreto messianico”.
      Il passo fondamentale lo troviamo in Mc 9,9, nel quale ci presenta Gesù che discendendo dal monte
      Tabor, ordina ai suoi discepoli di non dire nulla riguardo a ciò che avevano visto e udito. In questo
      senso il segreto messianico consiste nel tacere pubblicamente sulla missione di Cristo Gesù, della
      quale invece ai discepoli parla apertamente, ma in privato.
      L’altra chiave di lettura è data dalla centralità della passione, l’evangelista parla della missione di
      Gesù descrivendola come un unico viaggio verso Gerusalemme. Gesù, messaggero di salvezza del
      Padre, va verso la croce, come risulta dalla sua predicazione in Mc 8,31; 9,31; 10,33-34.
      Gesù non è visto come il giusto sofferente, ma come colui che in nome di Dio rende giustizia ai
      sofferenti. Infatti, tutta la sua vita terrena è un’offerta continua, spesa al servizio degli ultimi, fino a
      donarsi completamente sulla croce: Egli offre la vita propria vita «in riscatto per molti» (Mc 10,45),
      considerando la morte di Gesù come morte espiatrice per tutti gli uomini.
      Al capitolo 14: con le parole sul calice (Cfr. Mc 14,24) Gesù dice ai dodici che il suo sangue verrà
      versato “per molti” aggiungendo un valore escatologico al suo sacrificio, il suo sangue servirà al
      pieno e perfetto banchetto del Regno di Dio (che viene anticipato in ogni banchetto eucaristico); la
      metafora tradizionale del calice della sofferenza (Cfr. Mc 14,36), allude al fatto che il Figlio di Dio,
      in accordo col Padre, deve bere dal calice<a href="#c1_n15" epub:type="noteref"><sup>15</sup></a>.
      Il vero significato della missione di Cristo è sintetizzato dall’espressione «Ha salvato gli altri e non
      può salvare se stesso!» (Cfr. Mc 15,31); coloro che si fanno “beffa” di lui non compresero che la
      sua missione è un atto di liberazione e di salvezza: Gesù si offre come sacrificio santo sulla croce
      per salvare.
      Un altro particolare importante, che ci rivela Marco, riguarda il velo del Tempio che si squarcia al
      momento della morte di Gesù (Cfr. Mc 15,29.37ss.), questo particolare indica la fine del culto
      sacrificale che si svolgeva proprio nel Tempio di Gerusalemme.
      Con la sua morte, Gesù, apre le porte della salvezza a tutti gli uomini che sono disposti ad
      accoglierla, come il pagano centurione ai piedi della croce (cfr. Mc 15,39).
      La vita di Cristo, data “per molti” rende eterna l’alleanza, che non verrà più celebrata cultualmente
      nel Tempio, ma nella persona di Cristo, che è diventato, luogo escatologico dell’incontro con il
      Padre.
      Il Gesù descritto da Marco, ha il suo centro focale nella morte e risurrezione, da cui tutto parte e
      verso cui tutto tende.
    </p>
    <p><i>Il Vangelo di Matteo</i><br/>
      L’evangelista Matteo, Gesù è visto come il Messia che porta la salvezza ad Israele, speranza dei
      popoli pagani (Cfr. Mt 1,21). Per Matteo il rifiuto dei Giudei a credere in Gesù porta come
      conseguenza l’universalità della salvezza, per cui il vangelo viene predicato anche ai pagani. Ne
      consegue allora che il popolo di Dio, un tempo identificato col popolo di Israele, adesso è costituito
      da tutti i popoli, ovvero da coloro che si lasciano riscattare per mezzo del sangue di Cristo.
      Nella Chiesa, l’amore di Dio è espressa nel doppio comandamento dell’amore, che al centro pone
      Dio e del prossimo (Cfr. Mt 22,34-40), e trova la sua piena realizzazione nell’amore verso i nemici
      (Cfr. Mt 5,44s).
      L’evangelista, inoltre, attribuisce alla Chiesa, Comunità del Risorto, i pieni poteri di Cristo tra i
      quali il rimettere i peccati, che è sintetizzato nel “potere delle chiavi”, affidato a Pietro e ai suoi
      Apostoli, così la Chiesa diviene amministratrice della misericordia nel nome di Cristo (Cfr. Mt
      18,18; Cfr. 16,19).
      In Matteo troviamo l’uso del titolo di Signore, riferito al Cristo glorioso, egli vuole indicare
      l’attuale Signoria terrena, ed è proprio perché il messianismo di Gesù viene visto a partire dal suo
      insediamento nei cieli, lo possiamo definire anche “messianismo celeste”; perché Gesù è colui che
      compie le Scritture, perché viene presentato come il nuovo Mosè guida del nuovo popolo verso la
      terra promessa che è il Regno dei Cieli.
      Gesù, dunque, è il Messia-Re della pace, che prende la via dell’umiliazione volontaria come Servo
      di Dio, portando a termine la sua missione sulla croce, liberando per sempre dalla colpa il nuovo
      popolo messianico.
      La liberazione dalla colpa avviene grazie alla morte sacrificale di Gesù. Matteo presuppone che la
      morte di Gesù abbia un significato espiatorio, attribuendo ad essa un valore ecclesiale.
      Ciò che il Signore ha fatto e ha detto, ora deve riflettersi nella comunità dei discepoli.
    </p>
    <p>
      <i>Luca e Atti</i><br/>
      Il Vangelo di Luca, è il più esistenziale dei Vangeli e, per certi aspetti, il più storico dei sinottici,
      perché essedo ormai distanziato storicamente da Cristo, offre una ricerca accurata delle fonti e delle
      tradizioni.
      Il fulcro della missione di Gesù, che emerge dalla lettura del terzo Vangelo, è: l’annuncio
      “dell’anno di Grazia nel Signore” (Cfr. Lc 4,18-19) rivolto ai poveri, tra i quali vi sono
      specialmente i peccatori: Egli li cerca per salvarli! (Cfr. Lc 19,10). Per Luca tutta la missione di
      Gesù è dettata dallo Spirito Santo, tutte le sue opere avvengono per opera dello Spirito.
      Luca usa una serie di titoli che connotano in modo esistenziale-salvifico la figura di Gesù, come
      quella di Salvatore e Cristo Signore (Cfr. Lc 2,11).
      Per Luca l’azione salvifica di Dio si mostra in tutta la sua efficacia nella risurrezione, quindi la
      morte in croce assume un passaggio obbligato per la sua realizzazione: Gesù è colui che porta la
      salvezza e viene presentato come Capo del nuovo popolo dei salvati.
      Dobbiamo tenere conto che i destinatari di Luca, sono lettori delle biografie ellenistiche, non attratti
      dalle descrizioni di morti espiatrici. Per questo Luca ci presenta Gesù come l’eroe di Nazareth,
      descrivendo con grande intelligenza non il motivo ma il modo della morte, ovvero Colui che viene
      incontro a tutte le speranze dell’uomo; in altri termini, egli presenta la passione dal punto di vista
      etico. Dunque, la croce, in Luca, assume un valore etico più che soteriologico.
      Nel momento della sua morte Gesù mostra il motivo della sua missione fondata sulla misericordia e
      sulla volontà di riconciliare il peccatore a Dio (Cfr. Lc 4,18-19): infatti Gesù prima di morire
      perdona i suoi crocifissori (Cfr. Lc 23,34) e per ultimo perdona il ladrone pentito che si trova al suo
      fianco (Cfr. Lc 23,40-43). Gesù muore perdonando tutti.
      Negli scritti degli Atti, il valore etico della croce, e del perdono si riscontra maggiormente.
      In Atti, vediamo la vera imitatio Christi: con l’episodio della lapidazione di Stefano, dove Luca ci
      ripresenta la valenza del perdono di Cristo sulla Croce, che assume nei suoi seguaci, un esempio da
      imitare: Stefano, infatti morirà perdonando, come Cristo ha fatto dalla croce (Cfr. At 7,54-60).
      Nella descrizione lucana la morte di Gesù è dunque riconciliazione. Luca è l’autore
      neotestamentario la cui interpretazione della morte appare più fondata sulla riconciliazione che
      sull’espiazione.
      Gli scritti di Luca segnano una discontinuità sull’interpretazione della morte come espiatrice.
    </p>
    <p>
      <i>Giovanni ed epistole</i><br/>
      L’evangelista Giovanni raccoglie tutte le tradizioni precedenti, rivestendole con l’esperienza
      storico-salvifica. Quello di Giovanni è un puro Vangelo teologico, mentre è puramente storica la
      linea della sua prima lettera: «quello che abbiamo visto, udito, toccato con le nostre mani, questo
      noi vi annunciamo» (1Gv, 1,1).
      L’evangelista riporta nel suo Vangelo la testimonianza di Giovanni Battista, che presenta Gesù
      come l’Agnello che toglie i peccati, e come Logos, Figlio Unigenito e anche Dio «mio Signore e
      mio Dio» (Gv 20,28), che ritroviamo nella professione di fede della Chiesa.
      Nel prologo Giovanni, ci presenta Gesù in cammino, che comincia dall’eternità nel seno del Padre,
      Egli è il Logos eterno di Dio cui rende testimonianza (Cfr. Gv 1, 1).
      Giovanni vede Cristo il punto di incontro tra Dio e l’uomo, di cui Egli è l’archetipo; attraverso
      l’Incarnazione, infatti, avviene la profonda unione tra Dio e l’umanità.
      L’umanità che viveva nelle tenebre, totalmente lontana da Dio, è redenta dal Verbo fatto carne (Cfr.
      Gv 1,18), che trova il suo apice sulla croce, dono di amore di Dio nella totale gratuità.
      Tutto il racconto della passione mostra che Gesù spinge il suo amore fino alla fine (Cfr. Gv 13,1),
      questa “fine” rende manifesta l’essenza del Padre che, nella missione del Figlio, si rivela come
      amore (Cfr. 1Gv 4,7-21). In questo modo, l’ordine della creazione raggiunge il suo compimento
      nella redenzione.
      Nel Vangelo di Giovanni troviamo immagini della salvezza ispirate al culto: uno di questi è la
      metafora dell’agnello presentata dal Battista, come già detto.
      Nelle parole utilizzate dal Battista viene richiamata l’espressione presente nella prima lettera: «È lui
      la vittima di espiazione per i nostri peccati; non soltanto per i nostri, ma anche per quelli di tutto il
      mondo» (1Gv 2,2), e ancora un’altra espressione analoga dice: «Dio ha inviato suo Figlio come
      vittima di espiazione per i nostri peccati» (1Gv 4,10).
      Possiamo notare che in queste espressioni presenti nella lettera, a differenza del Vangelo, ricorre la
      preposizione “per”: queste sono le uniche due ricorrenze neotestamentarie (Cfr. 1Gv 2,2; 4,10b), e
      “vittima” che in greco è espresso con il termine hilasmós, traducendo il termine ebraico kippurim
      che, come abbiamo avuto modo di verificare in precedenza, designa l’espiazione ottenuta mediante
      il sacrificio; più in particolare hilasmós indica il capro espiatorio che nella festa dello Yom Kippûr
      prende su di sé i peccati del mondo (Cfr.Lev16, 21-22;23, 27).
      Ritornando alla metafora dell’agnello, nel quarto Vangelo vediamo che: Cristo muore il giorno della
      parasceve ovvero, nel giorno in cui gli agnelli venivano uccisi per la preparazione della festa di
      Pasqua, e dove la prescrizione della Torah vietava di “spezzare” le ossa all’agnello pasquale (Cfr.
      Es 12,46). Tutte queste analogie trovano nella crocifissione di Gesù il compimento misterioso (Cfr.
      Gv 19,36), infatti, a Gesù, (a differenza degli altri due crocifissi a cui vengono spezzate le ossa) i
      soldati romani non spezzarono le gambe (Cfr. Gv 19,33), ma con un colpo di lancia trafissero il suo
      costato.
      Come si può notare, la morte di Cristo assume un significato chiaramente espiatorio in stretta
      relazione con il culto veterotestamentario, esplicato in Levitico.
      Egli è l’Agnello di Dio, Giovanni usa questa espressione molto solenne che ci libera dall’inutile
      volgarità del capro e che rende ancor più visibile l’innocenza della vittima ingiustamente sacrificata.
    </p>
    <p>
      <i>L’epistolario Paolino</i><br/>
      Per l’apostolo Paolo l’incontro con il Signore Risorto ha un incidenza notevole, infatti, a partire
      dall’incontro con Gesù alle porte di Damasco, la vita di Paolo viene trasformata profondamente.
      Nel trattare il tema dell’espiazione, Paolo realizza un collegamento tra l’atroce morte di Gesù in
      croce e l’esperienza salvifica resa possibile dalla risurrezione: questa morte da «maledetta» (Cfr.
      Gal 3,13ss.) diviene salvifica per il peccatore. Egli, dunque, annuncia il Vangelo «perché non venga
      resa vana la croce di Cristo» (1 Cor 1,17).
      In Paolo, come detto, appare, in modo particolare l’interpretazione della croce come evento
      espiatorio. Tale lettura è riscontrabile nei fatti avvenuti nel contesto della cena del Signore, dove il
      simbolo sacrificale del sangue di Cristo è posto al centro del suo annuncio, a partire dalla
      giustificazione (Cfr. Rm 5,9).
      Egli vede nel Crocifisso l’identificazione del peccatore, e fonda la sua concezione sulla redenzione
      a partire dalla fede come dono della grazia, che apre la via alla libertà e alla speranza del cristiano
      (Cfr. 2Cor 5,21; Gal 3,13; Rm 8,3s).
      Solo in un passo del suo epistolario l’apostolo elabora in forma cultuale e tipologica la teologia
      dell’espiazione ed è proprio in quel passo che pone la base della sua dottrina della giustificazione
      (Cfr. Rm 3,21-26), presentando in maniera sistematica la sua teologia.
      Nel cuore di ogni uomo, senza eccezione alcuna, è presente un radicale bisogno di salvezza, poiché
      è separato dalla sfera salvifica di Dio. Ricordiamo qui la concezione dell’homo religiosus affrontata
      nel primo capitolo.
      Di fronte a questo bisogno, la giustificazione, è offerta da Dio attraverso la fede, il cui l’elemento
      oggettivo ci elargisce la redenzione voluta dal Padre: «l’iniziativa gratuita del Padre nel Figlio,
      Gesù Cristo: (è) la redenzione», come leggiamo nella lettera ai Romani: «È lui che Dio ha stabilito
      come strumento di espiazione, per mezzo della fede, nel suo sangue, a manifestazione della sua
      giustizia per i peccati passati mediante la clemenza di Dio, al fine di manifestare la sua giustizia nel
      tempo presente, così da risultare lui giusto e rendere giusto colui che si basa sulla fede in Gesù»
      (Rm 3,25-26).
      Questo dato tradizionale ripreso da Paolo, interpreta in senso tipologico la morte in croce di Gesù
      sullo sfondo di quello veterotestamentario dello Yom Kippûr che, come sappiamo, nel culto di
      Israele aveva un ruolo fondamentale.
      Nel rito del Giorno dell’Espiazione un passaggio importante era quando il sommo sacerdote entrava
      nel Santo dei Santi e aspergeva il coperchio “kapporet” dell’arca dell’alleanza con il sangue degli
      animali sacrificati (Cfr. Lv 16,12-19), questo coperchio era considerato la sede della presenza di
      Dio, ed era il momento massimo della liturgia, ovvero il momento dell’espiazione e del
      rinnovamento dell’alleanza.
      Paolo, in questo tipo di azione salvifica espressa dalla Scrittura, rivede l’elemento principale della
      morte in croce di Cristo, che: «con il suo sangue (...) dimostra di essere il kapporet escatologico, il
      luogo dell’espiazione offerto da Dio in modo definitivo e compiuto»; in altre parole la morte del
      Figlio in croce, realizza l’obiettivo di Dio che prima mirava nel culto del santuario terreno.
      Mediante la croce, Cristo apre a tutti il Santo dei santi, perché è in Lui e non più nel Tempio che
      l’uomo trova la salvezza: «nel crocifisso Cristo, che ha preso su di sé la sorte dei malfattori, Dio
      continua a mostrare visibilmente il suo amore».
      Le lettere dell’apostolo Paolo testimoniano l’effetto dell’amore che Dio ha nella nuova comunità
      fondata sulla morte e risurrezione di Cristo. Questa nuova comunità, grazie all’incontro personale
      con il Risorto, quello stesso che ha fatto Paolo modellando la sua vita all’amore che è dono di Dio,
      non prevede più distinzioni perché, mediante il battesimo in Cristo, tutti siamo «uno in Cristo
      Gesù» (Gal 3,28), ed i credenti sono chiamati alla conversione.
    </p>
    <p>
      <i>La Lettera agli Ebrei 10, 1- 18</i><br/>
      Nella Lettera agli Ebrei<a href="#c1_n16" epub:type="noteref"><sup>16</sup></a>, la teologia dell’espiazione è ampiamente chiarita.
      I contenuti della lettera sono molto significativi, essa ci presenta Cristo come Figlio di Dio e sommo
      sacerdote (Cfr. Eb 1,5-2,18), poi sviluppa due elementi del sacerdozio di Cristo, cioè la sua fedeltà e
      la compassione (Cfr. Eb 3,1-5,10), mette in evidenza Cristo sommo sacerdote secondo l’ordine di
      Melchisedek e l’assoluta superiorità del suo sacrificio (Cfr. Eb 5,11-10,25) ed infine ci offre
      un’esortazione alla fedeltà e alla costanza per non perdere i benefici del sacrificio di Cristo (Cfr. Eb
      10,26-12,13).
      Alla luce di questi elementi chiave offerti dall’autore della lettera agli Ebrei, vorrei soffermarmi sul
      cap. 10, 1-8, dove l’autore tratta del sacrificio di Cristo, perché la ritengo fondamentale
      all’arricchimento e alla comprensione di questo lavoro.
      In questo brano, sono presenti due tematiche: il sacrificio terreno della nuova alleanza (vv.1-10), e
      la sintesi degli effetti del sacrificio di Cristo (vv.11-18), temi che sono in stretta connessione con il
      tema di questo lavoro.
    </p>
      <p class="center-slim">«[1] Avendo infatti la legge solo un’ombra dei beni futuri e non la realtà stessa delle cose, non ha il potere
          di condurre alla perfezione, per mezzo di quei sacrifici che si offrono continuamente di anno in anno,
          coloro che si accostano a Dio. [2] Altrimenti non si sarebbe forse cessato di offrirli, dal momento che i
          fedeli, purificati una volta per tutte, non avrebbero ormai più alcuna coscienza dei peccati? [3] Invece per
          mezzo di quei sacrifici si rinnova di anno in anno il ricordo dei peccati, [4] poiché è impossibile
          eliminare i peccati con il sangue di tori e di capri. [5] Per questo, entrando nel mondo, Cristo dice: Tu
          non hai voluto né sacrificio né offerta, un corpo invece mi hai preparato. [6] Non hai gradito né olocausti
          né sacrifici per il peccato. [7] Allora ho detto: Ecco, io vengo - poiché di me sta scritto nel rotolo del libro
          - per fare, o Dio, la tua volontà. [8] Dopo aver detto prima non hai voluto e non hai gradito né sacrifici né
          offerte, né olocausti né sacrifici per il peccato, cose tutte che vengono offerte secondo la legge, [9]
          soggiunge: Ecco, io vengo a fare la tua volontà. Con ciò stesso egli abolisce il primo sacrificio per
          stabilirne uno nuovo. [10] Ed è appunto per quella volontà che noi siamo stati santificati, per mezzo
          dell'offerta del corpo di Gesù Cristo, fatta una volta per sempre. [11] Ogni sacerdote si presenta giorno
          per giorno a celebrare il culto e ad offrire molte volte gli stessi sacrifici che non possono mai eliminare i
          peccati. [12] Egli al contrario, avendo offerto un solo sacrificio per i peccati una volta per sempre si è
          assiso alla destra di Dio, [13] aspettando ormai solo che i suoi nemici vengano posti sotto i suoi
          piedi. [14] Poiché con un’unica oblazione egli ha reso perfetti per sempre quelli che vengono
          santificati. [15] Questo ce lo attesta anche lo Spirito Santo. Infatti, dopo aver detto: [16] Questa è
          l'alleanza che io stipulerò con loro dopo quei giorni, dice il Signore: io porrò le mie leggi nei loro cuori e
          le imprimerò nella loro mente, [17] dice: E non mi ricorderò più dei loro peccati e delle loro iniquità. [18]
          Ora, dove c'è il perdono di queste cose, non c'è più bisogno di offerta per il peccato».
    </p>
    <p>
      Nei primi versetti (1-4) si nota subito la contrapposizione del culto antico al nuovo, basato su due
      livelli: quello terreno e quello celeste, l’autore vuole mostrare come il culto antico era finalizzato
      solo a ricordare il peccato ed, in seguito (5-10), contrappone i sacrifici antichi al sacrificio nuovo e
      definitivo di Cristo.
      I sacrifici compiuti ogni anno nel giorno dell’espiazione, non eliminavano i peccati, ma ne
      rammentavano la condizione umana, e la valenza sacrificale, togliendo solo l’ombra del peccato,
      per questo motivo, secondo l’autore, erano ripetuti annualmente (vv.3-4).
      L’autore, vuole presentare la debolezza di tale culto, perché se realmente essi avessero potuto
      eliminare i peccati, gli adoratori non avrebbero più avuto alcun senso di colpa e avrebbero fatto
      cessare questa ritualità. Il suo intento era quello di dimostrare la valenza salvifica del sacrificio di
      Cristo, che sostituisce i sacrifici dell’antica Alleanza con il nuovo ed eterno sacrificio compito da
      Gesù per la remissione di tutti i peccati (Eb 9,15), ed «a motivo della perfezione del sacrificio di
      Cristo, nessun altro sacrificio sarà più necessario o possibile».
      Nella lettera, si sottolinea che Dio preferisce più l’obbedienza che i sacrifici, abolendo l’antica
      Legge dei sacrifici (vv.8-9). Ciò, è maggiormente sottolineato dal riferimento che l’autore fa al
      vecchio rituale sacrificale, facendole perdere la sua efficacia davanti al sacrificio di Cristo.
      Un altro tema che troviamo all’interno di questo passo riguarda la “volontà” di Dio eseguita da
      Cristo, che offre alla morte il corpo che il Padre gli ha dato, versando il suo sangue. Il suo corpo ed
      il suo sangue, esprimono la sua totale auto-oblazione.
      In questa sezione vi è la sintesi degli effetti del sacrificio di Cristo: la grande vittoria di Cristo sui
      nemici consiste nel perdono dei peccati del popolo, mediante un unico sacrificio: quello di Cristo.
      Una volta compiuto il sacrifico bisogna solo che i nemici si sottomettano a Cristo (v.13) e i fedeli
      godano degli effetti della vittoria, cosicché, una volta ottenuta la vittoria, mediante l’offerta di sé in
      sacrificio, Cristo può riposare nella gloria e sedersi sul trono celeste alla destra del Padre (v.12),
      spiegato solennemente con le parole del Sal 110 (109), dove l’autore sottolinea con fermezza il
      carattere definitivo del sacrificio espiatorio di Cristo e ne riassume gli effetti dicendo: «con
      un’unica oblazione egli ha reso perfetti per sempre quelli che vengono santificati» (v.14).
      I beneficiari della morte espiatoria, sono coloro che nel corso della loro vita sono stati santificati da
      Cristo, che li ha purificati dal peccato, in modo che potranno “avvicinarsi” a Dio, abitando la città
      celeste. Per rendere ancora più forte e decisivo il sacrifico di Cristo, l’autore introduce la
      testimonianza dello Spirito Santo (vv.15-16), donando valore all’azione espiatoria di Cristo come
      atto unico, che è valido per sempre: lo Spirito Santo rende l’atto espiatorio di Cristo unico,
      dopodiché non sono più necessari altri i sacrifici per il peccato.
      Proseguendo nella sua spiegazione, citando un passo del profeta Geremia, (Ger 31,31-34) che si
      riferisce alla nuova alleanza, questa nuova alleanza è quella inaugurata da Cristo con la sua morte,
      infatti l’autore aggiunge: «e non mi ricorderò più dei loro peccati e delle loro iniquità» (v. 17). Con
      questa espressione, ci indica che la profezia di Geremia è giunta a compimento; non c’è più offerta
      per il peccato. La lettura di questi capitoli mostra la provvisorietà e l’inefficacia del culto
      veterotestamentario, in vista del santuario e del culto definitivi inaugurati da Cristo.
    </p>
    <p>
      <b class="center">IL SACRIFICIO DI CRISTO MEMORIALE EUCARISTICO</b><br/>
      Nel Nuovo Testamento si scorge l’analogia tra il monte Moria e il monte Calvario: il sacrificio di
      Isacco è visto come la prefigurazione del sacrificio di Cristo.
      Tale analogia viene ancor più rafforzata dall’atteggiamento dei personaggi biblici: Dio - Abramo e
      Isacco - Gesù.
      Tutti i personaggi sono uniti dall’obbedienza e ciò che unisce ancor di più Isacco con Gesù e lo
      stesso destino di sacrificio: il primo in maniera figurativa, il secondo in maniera reale.
      Nella lettera agli Ebrei, si vede in Isacco, sopravvissuto al sacrificio, l’immagine profetica di Cristo
      che, dopo essersi sacrificato, è stato risuscitato: «Per fede Abramo, messo alla prova, offrì Isacco e
      proprio lui, che aveva ricevuto le promesse, offrì il suo unico figlio, del quale era stato detto: In
      Isacco avrai una discendenza che porterà il tuo nome. Egli pensava infatti che Dio è capace di far
      risorgere anche dai morti: per questo lo riebbe e fu come un simbolo» (Eb 11, 17-19).
      Ogni volta che si celebra l’Eucarestia il sacrificio di Cristo viene ripresentato in forma
      sacramentale, come olocausto perfetto e gradito a Dio.
      L’eucaristia è quella azione celebrativa che rende, reale e presente l’evento del sacrificio di Cristo:
      questa azione posta in essere dalla Chiesa è un atto simbolico-rituale cui compete la natura di
      sacrificio.
      Nell’Eucarestia tutti i credenti sperimentano il vero amore trinitario, dove Dio per amore dell’uomo
      ha mandato sulla terra il suo unico ed amato Figlio come Redentore e Salvatore. I cristiani, chiamati
      ad unirsi al grande atto d’amore trinitario della croce, sono invitati ad assimilarlo concretamente,
      trasformando la loro vita, perché diventi, ad imitazione di Gesù, un incessante atto d’amore verso il
      Padre, verso se stessi e verso il prossimo.
    </p>
    <p>
      <i>Dal Cenacolo alla Croce</i><br/>
      Nell’Ultima cena, ci troviamo di fronte al mistero della Salvezza nella sua realizzazione storica.
      Esso è un sacrificio, dicevamo, per la sua appartenenza all’evento della Croce, e al contempo è una
      cena per la sua appartenenza al rito che ne fa memoria.
      Il comando: «Fate questo in memoria di me» (lCor 11,24-25; cfr. 22,19), non rende quel sacrificio
      solamente presente alla memoria, ma lo rende attuale. Infatti, «il pane e il vino consacrati non sono
      più soltanto un segno al quale la fede del credente conferirebbe la dimensione spirituale, ma sono
      segno e già realtà, il corpo reale del Cristo risuscitato presente nel sacramento»; esso esprime la
      convinzione della Chiesa post-pasquale che, vede l’Eucaristia un rito memoriale, donato da Gesù
      nell’ultima Cena, intesa come cena pasquale, nella quale ciò che Gesù compie, diventa istituzione di
      un nuovo rito memoriale, che sostituisce il memoriale dell’antica Pasqua.
      La Cena istituita da Cristo, ha un carattere sacrificale, perché Gesù, con il suo sacrificio ha abolito
      tutti i sacrifici anteriori, offrendo se stesso, allo scopo di ristabilire la piena comunione tra Dio e
      l’uomo. L’Eucarestia accoglie tutti gli atteggiamenti di Gesù, e i segni e la preghiera, acquistano il
      loro senso pieno nella Croce di Cristo, possiamo dire, allora, che L’Eucarestia è un sacrificio di
      lode, ma è anche un vero e proprio sacrificio, perché ripresenta il sacrifico della croce.
      Il cristiano che celebra l’Eucarestia, celebra si, il sacrificio di Cristo, ma anche il sacrificio di tutta
      la Chiesa.
      Nella Chiesa post-pasquale, il rito, non ha una vera e propria caratteristica di un memoriale legato
      alla passione e alla morte, ma solo alla risurrezione, anche se troviamo un’interpretazione pasquale
      del rito dell’Eucaristia dei primi cristiani in 1 Cor 5, che richiama l’attenzione al memoriale
      pasquale della morte di Gesù, qui viene esplicitata la morte di Gesù in chiave pasquale.
      Quando si celebra l’Eucarestia, è lo stesso Signore Gesù che si offre al Padre, che, «sempre vivente
      e intercede per noi» (Eb. 7,25), perpetua e attualizza, in modo sacramentale, la sua unica oblazione
      sacrificale al Padre per la salvezza di tutti, attraverso la mediazione della Chiesa, suo corpo mistico.
      Questo perché il sacrificio di Cristo è stato offerto una volta per tutte sulla croce e rimane sempre
      attuale. Il ministro principale della celebrazione Eucaristica è Cristo stesso, il sacerdote è ministro
      di Cristo e della Chiesa, e vi partecipa in persona Christi, mentre i fedeli vi partecipano mediate il
      sacerdozio comune, ricevuto nel battesimo; dunque, tutto il corpo di Cristo partecipa al sacrificio
      della croce, di Cristo, che è il sommo sacerdote che prende la nostra offerta (la nostra vita, il bene
      della settimana, le nostre sofferenze...) e la fa propria nell’unico sacrificio della croce.
    </p>
    <p>
      <i>Dalla Croce al rituale liturgico</i><br />
      Tenendo conto della mentalità religiosa del tempo, il sangue ha un valore importante di riscatto,
      ecco l’importanza delle parole di Gesù, nell’ultima cena, che non fanno riferimento al sangue degli
      animali, ma al suo. Egli offrendo il proprio sangue diventa lo strumento di riscatto e di redenzione,
      di consacrazione e di fondazione della nuova ed eterna Alleanza: «in Cristo, il congiungimento di
      Dio e del mondo diventa realtà; egli è l’Agnello consumato al fuoco della santità».
      Nella sera della Cena, con il pane e il vino, Gesù diviene un rito nuovo, un nuovo sacrificio, ed
      anticipa la propria morte: «Cristo ci è divenuto pane e vino in un sacramento: cibo e bevanda. Noi
      lo possiamo mangiare e bere».
      Il sacrificio della Croce come offerta avvenne una volta, in quel momento in cui Gesù Cristo sulla
      croce consegnò lo spirito esclamando: Consummatum est, e non si ripeterà più, la celebrazione
      Eucaristica ci ripresenta quell’unico rito irripetibile.
      Nell’Eucaristia, quindi, è presente in atto sacrificale, ciò che è stato anticipato sacramentalmente
      nella sera della Cena, Croce e Cena sono entrambi un sacrificio, perciò la Celebrazione Eucaristica
      è sacrificio, perché ripresenta la Croce. Dunque è il Sacrificio della Croce.
      Dopo la risurrezione gli apostoli ricordarono quello che successe e nel Giorno del Signore, giorno
      della risurrezione, si riuniscono per celebrare l’Eucaristia e spezzare insieme il pane, rinnovando il
      mistero della morte e risurrezione di Gesù, il sacrificio di morte che dona vita.
      Ogni domenica, la comunità cristiana mentre è riconfermata nella sua vocazione, è edificata e
      vivificata dallo Spirito del Risorto. Per questo, la celebrazione Eucaristica domenicale non può
      esaurirsi dentro le nostre chiese, ma esige di trasformarsi in servizio di carità.
      La preghiera che la liturgia pone sulle nostre labbra, deve diventare impegno di vita, la
      celebrazione Eucaristica domenicale diviene, così, per tutti noi, una preziosa occasione per
      verificare la nostra conformazione a Cristo e il nostro impegno di imitarlo nel dono generoso della
      nostra vita.
      L’Agnello sacrificato, non è più un agnello scelto secondo le leggi del Levitico, come abbiamo
      visto, ma è Cristo, l’Agnello di Dio che toglie il peccato del mondo e lo prende su di sé. Ed il
      sangue è quello di Gesù stesso.
      Abbiamo il superamento dell’antica legge sacrificale che era puramente un atto cultuale esteriore:
      Cristo entrò una volta per sempre nel santuario, non mediante il sangue di capri e di vitelli, ma in
      virtù del proprio sangue, ottenendo così una redenzione eterna.
      Infatti, se il sangue dei capri e dei vitelli santificava il popolo di Israele, ancor di più il sangue di
      Cristo, il quale, mosso dallo Spirito Santo, «offrì se stesso senza macchia a Dio ci purificherà
      perché serviamo al Dio vivente?»(Eb 9,11-14), esso è un sacrificio personale e spirituale, cioè
      sostenuto dallo Spirito Santo di Dio, che i cristiani celebrano come sacrificio di ringraziamento.
      Il sacrificio (zebah ) di ringraziamento (todah) fa parte del sacrificio conviviale.
      Lo zebah todah verrebbe a trovarsi, per così dire, alla confluenza di due orientamenti: quella che
      pone l’accento sacrificio rituale (non cruento) e quello che dà la prevalenza alla preghiera di lode.
      Una tradizione rabbinica, esprime con molta chiarezza questo pensiero: «Nei giorni che verranno,
      tutti i sacrifici cesseranno, ma il sacrificio della todah non cesserà nell’eternità; tutti i cantici
      cesseranno, ma i cantici della todah non cesseranno nell’eternità».
      Allora si può dire che: «La cena del Signore è la todah del Risorto (...), della redenzione di Gesù
      dalla morte. Secondo il pensiero biblico, la rifondazione dell’essere di Gesù dalla morte, l’evento
      pasquale della redenzione, doveva assumere la forma di un banchetto todah».
      In essa sia il pane che il calice hanno significato del tutto particolare, la todah è l’unico caso in cui
      si usa pane lievitato quotidiano, che rappresenta, «il sacrificio, il nutrimento umano fondamentale
      per la nuova fondazione della vita di colui che è stato salvato [...], così diventa una parte del
      sacrificio stesso» in quanto può essere offerto sull’altare dove non era lecito porre nulla di lievitato.
      Il vino (il calice) ha pure un significato particolare. In ogni banchetto l’alzare la coppa, inaugura
      una nuova realtà che viene benedetta e consacrata tramite la dichiarazione sacrale espressa, nel
      momento in cui si alza la coppa.
      Anche noi dobbiamo vivere il culto secondo la progressione biblica portata a compimento da Gesù,
      associandoci all’unico suo sacrificio, e offrendo a Dio tutto noi stessi mediante il dono dello Spirito
      Santo. Il sacrificio della nostra vita è lasciare che il Signore comandi nella nostra esistenza,
      lasciargli il controllo, abbandonarci a lui, rinunciare al nostro “io”.
      Ecco l’olocausto; è l’olocausto dell’io che deve bruciare perché possa rinascere l’io nuovo
      perfettamente conforme a Cristo, come indica Paolo: «Vi esorto dunque, fratelli, per la misericordia
      di Dio, ad offrire i vostri corpi come sacrificio vivente, santo e gradito a Dio; è questo il vostro
      culto spirituale. Trasformatevi, rinnovando la vostra mente, per poter discernere la volontà di Dio,
      ciò che è buono e a lui gradito» (Rm 12,1).
      Perciò il sacrificio di Cristo deve anche diventare il sacrificio della Chiesa, dei cristiani che offrono
      la propria vita al Signore e ai fratelli, esattamente come Gesù.
      Ne consegue che i fedeli non assistono alla Celebrazione Eucaristica, come si assiste ad uno
      spettacolo, ma partecipano attivamente, pregano insieme gli uni con gli altri, e gli uni per gli altri.
      Per questo dopo il giorno di Pentecoste la Chiesa si è sempre riunita per celebrare l’Eucarestia che
      deve essere fonte e culmine della propria vita, ma anche la fonte di ogni suo gesto e azione.
      L’Eucaristia quindi, sacramento di Cristo e della Chiesa, acquista rilievo come segno e strumento di
      una nuova umanità libera dalla violenza.
      Come le culture delle istituzioni umane nascono dal “sacrificio arcaico”, così una nuova cultura e
      le nuove istituzioni, una nuova civiltà , quella dell’amore, nasce dal “nuovo sacrificio”, espresso
      nell’Eucaristia.
      L’Eucaristia è il sacrificio anti-sacrificale, il contraltare del sacrificio arcaico, che fonda una nuova
      cultura e una nuova umanità, e il nuovo rituale anti-rituale, perché esistenziale, unendo la comunità
      non sulla base dell’esclusione di qualcuno, ma sulla base della condivisione con tutti:
    </p>
      <p class="center-slim">
        «La grazia dell’eucaristia è ultimamente il nostro personale avvento come uomini eucaristici,
        cioè come figli per Dio e fratelli per gli altri, in comunione con il Figlio e il Fratello di cui
        facciamo memoria. Questa grazia ci è data come compito: essa ci ingiunge di rinunciare al Dio-
        alibi che il nostro desiderio continua a fabbricare per dare corpo nella storia al Dio crocifisso
        che, sottraendoci le nostre “grucce rituali”, ci vuole liberi nella dimora che egli lascia alla nostra
        responsabilità. La pratica del duplice comandamento d’amare Dio e il prossimo, con le sue implicazioni
        socio-politiche, è il “vero sacrificio”, la liturgia prima che impariamo dall’anti-
        sacrificio eucaristica»<a href="#c1_n17" epub:type="noteref"><sup>17</sup></a>.
      </p>
    <p>
      Partecipando a questo banchetto la comunità cristiana partecipa al sacrificio di Gesù, che ci ha
      salvati, tale salvezza porta gioia, che non si può contenere, per questo alla fine della celebrazione
      riceviamo il mandato: ite missa est, perché il sacrificio entra nella nostra vita quotidiana, donando
      l’esempio.
      Imitando il Maestro, che ci ha amati per primo, morendo per noi, siamo chiamati a morire per i
      nostri fratelli, spezzandoci nel servizio reciproco, annunciando: Cristo Crocifisso, Risorto.
    </p>
    <p>
        <b class="center">BIBLIOGRAFIA</b><br/>

        − Deiana G., Dai Sacrifici dell’antico testamento al sacrificio di Cristo, Urbania University
          press, Roma 2006.<br/>
        − Eliade M., Trattato di storia delle religioni, Bollati Boringhieri, Torino 1999.<br/>
        − Hubert H. – Mauss M., Saggio sul sacrificio, ed morcelliana, Brescia 2002.<br/>
        − Kilian R., Il sacrificio di Isacco, Paideia, Brescia, 1976.<br/>
        − Brelich A., Presupposti del sacrificio umano, Editori Riuniti, Roma 2011<br/>
    </p>
  </section>
  <section>
    <aside id="c1_n1" epub:type="footnote">
      <sup>1</sup>R. De Vaux, <i>Le istituzioni dell’Antico Testamento,</i>Marietti, Torino, 1972, 404.
    </aside>
    <aside id="c1_n2" epub:type="footnote">
      <sup>2</sup><i>Tutte le consacrazioni, non hanno la stessa natura, vi sono alcune consacrazioni che esauriscono i
        loro effetti con
        l’unzione e altre con l’imposizione delle mani, ma esse non sono l’oggetto di questo studio.</i>
    </aside>
    <aside id="c1_n3" epub:type="footnote">
      <sup>3</sup>H. Hubert – M. Mauss, <i>Saggio sul sacrificio, </i>ed morcelliana, Brescia 2002, 19.
    </aside>
    <aside id="c1_n4" epub:type="footnote">
      <sup>4</sup>A. Brelich, <i>Presupposti del sacrificio umano, </i>a cura di A. Alessandri, Editori Riuniti, Roma
      2006, 23.
    </aside>
    <aside id="c1_n5" epub:type="footnote">
      <sup>5</sup>A. Brelich, <i>Il libro di Urantia, </i>ed Urantia Foundation, Chigago 2006, 977.
    </aside>
    <aside id="c1_n6" epub:type="footnote">
      <sup>6</sup>M. Eliade, <i>Trattato di storia delle religioni, </i>Bollati Boringhieri, Torino 1999, 23.
    </aside>
    <aside id="c1_n7" epub:type="footnote">
      <sup>7</sup>Cf. R. Otto, <i>Il Sacro, </i>a cura di E. Buonaiuti, SE, Milano 2009.
    </aside>
    <aside id="c1_n8" epub:type="footnote">
      <sup>8</sup>A. Brelich, <i>Il Sacro, </i>Paides e Parthenoi, 200.
    </aside>
    <aside id="c1_n9" epub:type="footnote">
      <sup>9</sup>«Dirai agli Israeliti: Chiunque tra gli Israeliti o tra i forestieri che soggiornano in Israele darà
      qualcuno dei suoi figli a
      Moloch, dovrà essere messo a morte; il popolo del paese lo lapiderà. Anch'io volgerò la faccia contro quell'uomo
      e
      lo eliminerò dal suo popolo, perché ha dato qualcuno dei suoi figli a Moloch con l'intenzione di contaminare il
      mio
      santuario e profanare il mio santo nome. Se il popolo del paese chiude gli occhi quando quell'uomo dà qualcuno
      dei
      suoi figli a Moloch e non lo mette a morte, io volgerò la faccia contro quell'uomo e contro la sua famiglia ed
      eliminerò dal suo popolo lui con quanti si danno all'idolatria come lui, abbassandosi a venerare Moloch» Cf. Lev,
      20, 2,5.
    </aside>
    <aside id="c1_n10" epub:type="footnote">
      <sup>10</sup>«Non ritarderai l’offerta di ciò che riempie il tuo granaio e di ciò che stilla dal tuo frantoio. Il
      primogenito dei tuoi
      figli lo darai a me. Così farai per il tuo bue e per il tuo bestiame minuto: sette giorni resterà con sua madre,
      l'ottavo
      giorno me lo darai» (Es 22, 28-29).
    </aside>
    <aside id="c1_n11" epub:type="footnote">
      <sup>11</sup>«Il termine greco holokautôma, che significa “ qualcosa completamente consumato dal fuoco ” ,
      esprime bene la
      caratteristica essenziale di questa tipologia di sacrificio». Cf. A. Bonora- R. Cavedo -F. Maistrello (a cura
      di),Grande Commentario Biblico, 88.
    </aside>
    <aside id="c1_n12" epub:type="footnote">
      <sup>12</sup>Cf. Lv 7,12-15; 22, 29-30.
    </aside>
    <aside id="c1_n13" epub:type="footnote">
      <sup>13</sup>Per il sacrificio spontaneo e il sacrificio votivo cfr. Lv 7,16-17; 22, 18-23.
    </aside>
    <aside id="c1_n14" epub:type="footnote">
      <sup>14</sup>Il rituale di Lv 2 ne distingue parecchie specie. Lv 2 tratta dell’oblazione. È ancora molto discussa
      l’etimologia della parola ebraica minhāh. Probabilmente il significato è dono o tributo e, al di fuori di un contesto cultuale, è usato
      in tal senso almeno 37 volte nell’ A.T. Eccetto che nel Pentateuco e in Ez, dove indica per lo più un oblazione
      indiretta di prodotti vegetali, solitamente viene riferito ad ogni tipo disacrificio. Cf. A. Bonora- R. Cavedo -F. Maistrello
      (a cura di), <i>Grande Commentario Biblico, 89.</i>
    </aside>
    <aside id="c1_n15" epub:type="footnote">
      <sup>15</sup>Metafora attestata negli annunci dell’AT; Cfr. Sal 75,9; Ez 23,31-34. Nel NT, Ap 14, 9s; 16, 19; 18,6.
    </aside>
    <aside id="c1_n16" epub:type="footnote">
      <sup>15</sup>«Il genere letterario di questo scritto è enigmatico. L’autore, un uomo di non scarsa erudizione scritturistica e di
      formazione giudeo ellenistica (scuola alessandrina), che non ci è noto per nome. L’idea che l’autore della lettera sia
      l’apostolo Paolo è stata abbandonata dalla maggioranza degli studiosi». Cf. AA. VV., Atti degli Apostoli Lettere
      Apocalisse, Nuovo Commentario Biblico, Borla - Città Nuova, Roma 2006, 579.
    </aside>
    <aside id="c1_n17" epub:type="footnote">
      <sup>15</sup>L. M. Chauvet, Simbolo e sacramento, Una rilettura sacramentale dell’esistenza cristiana, LDC, Leumann
      (To)
      1990, 217.
    </aside>
    
  </section>

</body>

</html>